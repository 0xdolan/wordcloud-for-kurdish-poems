[{"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "خەوە بەردینە", "poem_title": "ئاسۆ", "poem_description": "", "poem_text": "ڕێگای دوور لەبەر چاوی ڕاخراوە\nبانگم ئەکا بەرەو ئاسۆ پێم وەستاوە\nمن هەروا بووم تا دێتە بیرم\nتا ڕۆژی مردن شارەوشارم\nڕێبوارم بێ هەوارە\nبەڵام ئەمڕۆ چاوێکی گەش\nباڵای بەرزی بە داوی ڕەش\nپێی پیاسەی لێ شل کردم\nکۆتی دیلی لە مل کردم\nڕێبوارم بێ هەوارە"}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "خەوە بەردینە", "poem_title": "بانگەوازی پەنجەرە", "poem_description": "١٩٦٨", "poem_text": "تەوژم و تین ئەگەڕا\nئەگەڕا نوتفەدانی پەنجەرەکان\nوەماڵی بێ زگ و زا\nپڕ ئەبوو\nلە تۆوی بەهار\nشنە هەمیشە وەکوو\nویردی زاری پەنجەرە بوو\nئەبوو بەسەربەندێ\nلە قاپی سەوزی زەمەندا\nدووپات ئەکراوە\nمنیش دڵم پشکووت\nبەڵێنی دەعوەتی ڕەنگینی پەنجەرەی تاکی\nبەرەو بەهارم دا\nلەبەر بەیانی وەها\nخۆشەویست و متفەڕکا\nکە کۆلکەزێڕینە\nئەبوو بە مەقتەعی شیعری\nدرێژی بارانە\nوە پڕ بە پێستی لەشم\nحولوولی گیانی\nتەبیعەت بوو\nدەسم\nلە چەشنی شینکە لە خاکی\nبەهاری پاک ئەڕوا\nوە عەتری زاری کچی پێوە\nخاکی ماجوومی\nمنیش بە سەجع و هەوای\nشەپۆلی چۆمە ئەڵێم\nشیعر و با و بالۆرەم\nوە با بە سۆزە بە نەرمی\nخەریکە لاوژە ئەگێڕێ\nبە شیعری پاراوم\nوە ئیمانم\nپتەو ئەبێ بە سەفای\nگەورە ماڵی پەنجەرەکان\nلە هەرچی ئینسانە\nئەگێڕمەوە\nبە هەموو بانگەوازی دەستی بڵاوم\nدەمێکی بوو دڵی من\nپڕ بە پێستی تەنیایی\nشەپۆڕ و شینی ئەگێڕا\nدەمێکی وا دادێ\nبە هەرچی وا لە وزەی سەوزی پەنجەرەدا\nدڵی بەتاسەی من\nخەریکە پێ ئەکەنێ."}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "خەوە بەردینە", "poem_title": "بۆ کچە کوردێ", "poem_description": "١٩٧٠", "poem_text": "دزەی نیگای ژێر تارای شەرم و ناز\nسەرنجی کێشام کیژی کرچ و کاڵ\nئەی پەریزادەی ئەو پەڕی جوانی\nلەو ساوە کە تۆ\nبازی نازی تۆ\nبۆ منی کڵۆڵ ئەنێریتە ڕاو\nدڵ وەک دوو تەپڵەی\nسوارەی کوردی\nجوانووی نەگیراو\nمەیل ئەخاتە باڵ\nخەرمانەی بۆنی زولفت لە سار شان\nبۆی کێوی شەوبۆ فەسڵی درەنگان\nتێریتە بیرم\nچاوە کاڵەکەت\nهەسارەکەی ڕۆژ بۆ ڕێبواری شەو\nیا خۆ قاسپەی کەو لەدەم بەیانا\nبۆ هەوارنشین، هەوارگەی شاهۆ\nتێریتە بیرم\nکە ڕووی وتارت ئەکەیتە لای من\nسروەی بەیانی، ئازیز شنە شن\nتێریتە بیرم"}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "خەوە بەردینە", "poem_title": "تۆ دەریامی", "poem_description": "١٩٧٣", "poem_text": "تۆ دەریامی\nبە ڕوانینی دووچاوی شینی بێ بنت\nبە خاوێنیت بە ئارامیت\nتۆ دەریامی\nبە شەپۆلی لەنجە و لارت\nبە تووڕەیی جاربەجارت\nبە شەنگە ژنیت\nبە سامیت\nتۆ دەشتی ئەوپەڕ نادیاری\nبۆ چۆل بڕی لە پێ کەوتوو\nتاپۆی شاری\nتۆ ڕوح سووکی وەک خەونی خۆش\nوەک هەناسە\nجێ ناگری\nلە توێی شیعرا چەشنی تاسە\nتۆ تراوکەی جارێ دیار، گاهێ نەدیاری\nهیوای تینوێتی ڕێبواری\nتۆ شۆڕەبی ناو شۆرەکاتێکی گەرمی\nلەبەر نیگای تاسەباری ئەویندارا\nخۆ داپۆشیو بە لک و پۆی کەزیەی نەرمی\nبەڵام ئەی کیژ\nئەی چاو نەرم\nئەی خەنجەری تۆڵەی ڕق تیژ\nئەمڕۆ من لە خەستەخانەم\nنە وشیارم نە لەسەرخۆ\nلایەکی بیرم لای ئەو گەنجەیە\nبە دەمی برین پێکەنی\nبەشوورەی وەک پۆڵای لەشی\nڕێگای چەکمەی سووری خوێن و\nدەستی ڕەشی بەعسی تەنی\nلایەکی بیریشم لای تۆ\nنا ئەی هەنیەت وەک مانگە شەو\nنا دەریای مەندی چاوبەخەو\nگڕی ئاخ بەر مەدە گیانم\nبە نیگای ئاشنای لێ کوژراوان مەمتاسێنە\nخۆم زامارم\nبە خوێی توانج\nمەمکولێنەوە، مەمسووتێنەوە\nمەڵێ خۆزگە دەزگیرانم\nپاڵەوپشتی ژیانم\nبمردایە... ! \n\n***\n\nبەڵام ئەمڕۆ\nکە هەر ساتێ دڵی دایکێ\nلە کوردستان هەڵ ئەقرچێ\nبە هەر بۆمبای سووتێنەرێک، پێشمەرگەیەک\nداری چاکێک دائەقرچێ\nنەتکوتبایە لایەکی بیرم لای تۆیە\nمەگری و مەڵێ دەزگیرانت ڕەنجەڕۆیە\nبەو زارەی لە زەردە زیزە\nبە ئارامی کەشێوەی دڵمەندی تۆیە\nمەڵێ بەس ئەم گوفتوگۆیە\nتۆ لات وایە\nمن نازانم\nسکاڵای دڵداری خۆشە\nبەڵام ئەمڕۆ من بەشێکی کوردستانم\nکیژی سەد برا کوژراوی نیشتمانم\nتازەماسی تاسەباری دەستی تینووت\nڕێی نییە بۆ دەریای سینەم\nهێندی خوا خۆشەویستی\nبەڵام من کیژێکی کوردم\nجەهەننەمە گڕی سینەم"}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "خەوە بەردینە", "poem_title": "خێڵی درۆ", "poem_description": "١٩٦٨", "poem_text": "ئێوە کێن؟ خێڵی درۆ\nگەلی دەم پڕ لە هەرا\nنیشتەجێی شاری بە گرمە و دووکەڵ\nپێم بڵێن: \nئێوە چ کارەن؟ \nچ کەسن؟ \nئێوە ئەی کرمی کتێب\nیاری غاری هۆدە\nبە گەرووی قاسپەکەری کەوتارێن\nجاڕی کام گوم بوو ئەدەن وا بە هەڵپەو بە دەهۆ؟ \nئێوە: \nمیراتگری کام جێ لەوەڕن؟ \nئێوە، \nحاشارگری ڕووبەندی وشە\nبووکی بن تارای سوور\nخوا نەکا بای بە تەوژمی کوێستان\nلابەرێ پەردە لەسەر باڵاتان\nدەرکەوێ هەر دەکوژن دوورا دوور. \nئێوە: \nکەی شێری چیان؟ \nبەردەماوخۆری توڵە و گورگی گەڕن\nقاقڕە گیانە هەوای بەرپشتێن\nشۆرە کاتێکە کوژەی خەڵفی دەست\nزەلکەیە کۆڕەکەتان ئێوە زەلن\nهەر بە بایەک ئەگڕێن بێ دەربەست\nکام بەیان بەر بوو لە بەندی شەوەزەنگ؟ \nکام کولەی شۆڕ بە نەفەستان لاچوو؟ \nمل بە بەرمووری وشەی ڕەنگاوڕەنگ! \nکامە پێ کەوتە پیاسەی ڕێتان؟ \nئێستە وا گرمە لە کێوان بەرزە\nمێش ئەخاتە لەشی گا بوولەرزە\nئێوەن و ئێوەن و لۆکەی گوێتان\nبەسیەتی، ... بەسیەتی\nواهات... وا چوو."}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "خەوە بەردینە", "poem_title": "خەوە بەردینە", "poem_description": "١٩٧٠", "poem_text": "لە چەشنی گەرووی کەو\nکەوی دۆمی یەخسیری زیندانی داری\nپڕی سەوزە بەستەی خرۆشانی باڕی\nتەرەی باوەشی تاسەباری بناری\nشەپۆلی لە گوێن خوێنی شەرمی کچانە\nلەسەر ڕوومەتی ماتی بووکی ڕەزاسووک\nبە تینی بتاوێنی ڕوانینی زاوا\nگەرمتر لە پڕشنگی تاوی بەهاری\nوەکوو نەرمەهەنگاوی لاوی بەرەو ژوان\nلە جێ ژوانی زیندوو بە گیانی کچی جوان\nوەکوو گەرمەیاوی قەشەی دەستی تاراو\nلە بژوێنی دەریای بلوورینی بەروێ\nبەخوڕ خۆ بە دیواری کێوا ئەدا ئاو\nلەگەڵ گاشەبەردا سەر ئەسوێ سەر ئەسوێ. \n\n***\n\nکچی نوور قەتیسی دەسی دێوی کێوە\nلە ئەنگوستە چاوی دڵی خێوی کێوا\nبەرەو دەر، بەرەو شاری دەریا بەڕێوە. \nگەرووی ویشک و چاوی سپی چاوەکانی\nدەرووی ڕوونی ئاوە\nبە فانۆسی ئەستێرە بەرچاوی ڕوونە\nلە بەرپێی حەریری کەوەی سێوەڕە\nبە پۆی مانگەشەو چندراوە. \nئەڵێی بورجی خاپووری مێژووی لەمێژین\nلە درزی هەزار خشتی ڕۆژ و شەوانی\nدڵۆپەی چپەی پۆلی پەریانی دادا\nئەڵێی پێکەنینی کچی سەرگوریشتەی قەدیمی\nلە ئەندامی تاپۆی وەکوو بوومەلێڵی\nسنووری شەوی دوێنێ ئەوڕۆی بەیانی\nپەچەی قورسی نسیانی ئینسانی لادا\n\n***\nئەڵێی دەنگی شمشاڵە ڕەشماڵی دۆڵی دڕیوە\nشەماڵی دەرەی دوورە شاری\nپشووی پڕ لە عەتری بەهاری کچی کورد\nبە بلوێری شووشی گەرووی زەرد و زۆڵی\nلە زەنوێری زێوی ئاژنی سای زرینگانەوەی شەو\nبە خوڕ زەمزەمەی هەڵبڕیوە\nبە ئیعجازی ئەنگوستی پاکی موحەممەد\nشەتی نوور بە ڕووی مانگی عەرزا کشاوە\nترووسکەی برووسکەی شەوی دەم بەهاری بە هەورە\nلەسەر عاسمانی زەوی ڕاخوشاوە. \nلە هەر گاز و ڕێبازێ وا گازی ئاوی ئەگاتێ\nنیازی هەزاران گەزیزەی بەنازی وەدی دێ\nئەبووژێتەوە داری چاکی بەودمی هەناسەی\nشنەی نەرمە لاوێنی دەم بای ئەخاتێ. \n\n***\n\nئەڵێن تاجی زمڕووتی دووڕگەی لە سەر ناوە دەریا\nهەتا چاو هەتەرکا، شەپۆلە، شەپۆلە\nلە بوونا لە چوونا\nبەئاهەنگە سەربەندی بزوێنی خۆشی\nلەبەر خۆرەتاوا ئەڵێی سینگی ژینە ئەهاژێ\nئەڵێی: هانی هەستانە دەنگی خرۆشی\nسروودی خوناوەی بەهارە لە گوێما\nلە هەر شیوە جۆبارێ هەر دەشتە چۆمێ\nلە دڵمایە بڕوای بەرینی بە دەریا گەیشتن\nلە تاریکە تاراوگەکەم وا بەسەر چوو\nزەمانی تەریکیم\nئیتر خێر و خۆشی لە ڕێما\n\n***\n\nوەهایە: \nکە کانی بەهیوا\nبەهارانە لووزەو ئەبەستن بەرەو شاری دەریا\nبەڵام داخی جەرگم لەگەڵ هەر بەهارێ\nکە ڕائەچڵەکن سەوزەڵانی\nلە خاکینە خەونی گرانا\nلە دڵما خەم و داخی ئەم دەردە سەوزە: \nکە دەردی گرانی هەموو ڕێبوارێ وەنەوزە. \n\n***\n\nلەبەر نووری خۆرا\nگەلێ کوێرەکانی شەوارەن\nزنەی دەم بەهاواری هاری درۆزن هەزارن\nکە تەسلیمی سیحر و تەلیسمی بنارن\nبەبێ هەوڵی هەڵدان و چارانی چارن\nبەهیوان بگرمێنێ هەوری بەهاری\nڕەها بن\nلە زیندانی بەردینی غارا. \nکەچی، وا کەوی و دەستەمۆی دەستەڵاتی ڕکەی دۆڵ و شیون\nلەبەر سامی ڕێ وا بەزیو و تەزیون\nلەگەڵ گۆچی کردن گزنگێ، \nچەواشەن لە پێچی نزارا. \n\n***\n\nهەتا بیری تاڵی گڕاوێ\nبە دڵما گەڕاوە\nهەتا یاد ئەکەم ئاوە بەو ورمە بەردینە کاری کراوە\nئەڵێم سەد مخابن\nوەجاخێ کە ڕووگەی هەزاران نزای شینە باهۆی بەتاسەن\nوەبووژێنەوەی هەست و هان و هەناسەن\nچلۆنە کە بیژووی گڕاوان ئەبینن\nلە نێو چاوی ئەو خانەدانە\nلەهی چۆنە پیتی بڕاوە؟ \nنە سۆزەی بلاوێنی میری، خوناوەی بەهاری\nنە تووکی برای ڕێبواری\nلە کاسی خەوا، فێری ڕاسانی ناکەن\nلە مانا، بە ئامان و بریا\nپەشیمانی هەرمانی ناکەن\nوەهاگەی لەشی بەوگە بەردینە گاوی دراوە\nکە حێلێکە، کۆڕژن و حیلەی نەماوە\nوەهایە کە هەر گیایە لەو دەشتە شینن\nلەسەر ماتەمی ئاوە بەردینە، سەرشین و سەرگەرمی شینن\n\n***\n\nگەلێ گۆلە لەو چۆلە یەخسیری خاکن\nبە ڕوویا گەڵا وەک چەمۆڵەی کڵۆڵی وەریون\nگەمارۆی زەلی نێزە، وا تەنگی پێ هەڵچنیون، \nکەبێ دەرفەتی پێکەنینن بەسەد بەرزگی زەردە ماسی\nلق و پۆپ و هەشگەڵ\nوەها دەور و پشتی تەنیون\nکە بێ فرسەتی چاوەبڕکێ\nلەگەڵ عەرشی پاکن\n\n***\n\nهەتا جۆگە ئاوێ بە وشکی دەبینم\nئەڵێی مێرگی ڕوخساری کیژێکی کاڵ و مناڵە\nبەکووزی تەمەن جاڕەجوانێکی پڕ خەوش و خاڵە، \nتەشەندارە جەرگی برینم. \nبەڵێ: دوورە گەرمێنی دەریا\nبەڵێ: وایە کانی هەژارن\nئەزانم\nئەوانەی کە پاراوی ئاون بژارن. \nئەزانم لە ڕێگا، \nمەترسی گەلێ ژەنگ و ژارن. \nبەڵام کاکە ئەو گشتە عەقڵی خەسارن\nلە ناو ئەو هەموو ئاوە هەر چاوەیەک\nباوی هەنگاوی خۆشە\nبە تەنیا ئەوە شارەزای کۆسپ و کەنداڵی ڕێیە\nهەوەڵ مەنزڵی زێیە، ئاواتی بەرزی زرێیە\nئەزانێ لە هەڵدێرە هانی بەهێزی\nلە ئەسکوند و چاڵایە هەڵدان و گێژی\nپەڕۆی شینی سەرشانی دەریایە ژینی کەرێزی\nئەزانێ لەپێ ناکەوێ پێیە پێڵاوی تاسەی پیاسەی لە پێ بێ\nنەوەستان دەوەستێ بە دەستێ\nکە خاراوی ئیش و سواوی سوێ بێ\nلە هەر شوێنێ ڕاماوە، داماوە، کاری تەواوە\nئەزانێ ئەبێ هەر بژێ و باژوێ، تا بژی تا بمێنێ\nهەناوی بە هەنگاوە، نەسرەوتنە کوولەکەی ڕووحی ئاوە."}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "خەوە بەردینە", "poem_title": "دووی ڕێبەندان", "poem_description": "", "poem_text": "بیرەوەری دووی ڕێبەندان\nدەمخاتە سەر بەستە و بەندان\nڕێبەندانی ڕێنوێنە\nلە داگیرکەر سەرشێوێنە\nهەڵات هەڵات لە هەموو دیاران\nپێپلیکەی دێو تەختی تاران\nدوژمنی کورد جێ پێ لێژە\nبا بگێڕین گەڕە لاوێژە\n\n***\n\nهۆ هۆ شوانە! بە نەغمەی تەڕ و پاراوت\nبە بلوێری لە خەم و دەردا سووتاوت\nبارووژێنە گیانی خەوتووی گەزیزەی هەرد\nبە سوارۆیێک بە حەیرانێک دامرکێنە بڵێسەی دەرد\n\n***\n\nهۆ هۆ جووتێر، جووتێری چەوساوەی خەمان\nخاڵەی ڕێبواری خەیاڵت نیشتەجێ بوو، خەمان نەمان\nبە عارەقی نێو چاوانی بەرز و تەرزی کرێکاریت\nچناوی هیوا باشین بێ لە کووزی ڕووی دەردە داریت\n\n***\n\nئەی کچی جوان، ئەی یەزدانی داوێن پاکی\nدیلانێ بگێڕە بەسەر چوو دیلی و زەلیلی و خەمناکی\nئەو هەوریەی لەدەوری دارت پێچاوە\nلەدەروری دەستت هاڵێنە بەدەم سووڕانی سەماوە\nشایی دەگەڕێ لە دێیان\nگیان هاتۆتە ئاسۆی گوێیان\nدیلانە لە هەموو ماڵان\nپیرۆزبایی لە هاواڵان\nبەو زستانە دڵ بەهارە\nلە هەموو سنووران هاوارە\nلە دوژمنان ڕێبەندانە\nبۆ کورد وادەی گۆوەندانە\n\n***\n\nشایی نەدار و هەژارە\nئەو جار هەژار خۆی سەردارە\nمەڵبەند بەهاری تێ زاوە\nقازی مەزن هەر وەک کاوە\nهێزی کۆمەڵی لە پشتە\nهەودای خاوی هیوا گشتە\n\n***\n\nقورینگ چلەی زستان دەبڕن\nچاویان لە کوردستان دەبڕن\nبە پۆل گوڵن لە شەتاوان\nدەخەمڵێنن دەم چۆماوان\nبیستوومە لە کۆنە پیاوان\nسەر گورشتەی خاوەن ناوان\nلە سەخڵتا خۆشی دیارن\nهەر زۆرە کوژەی زۆردارن\nنەزیلەی باپیران وایە\nشەو بۆ مێران وەک قەڵایە\nشەوەی شەو لەشی گوشی بووین\nڕێبەندان ڕێگای تەنیبووین\nگیانمان خارا بە دەرد و ئێش\nڕێگای ئازادین گرتە پێش\nپاش چەند ساڵ لە نوور دووریمان\nهەڵ بوو چرای جمهووریمان\nبا بگێڕین زەماوەندێ\nبا بۆتان بڵێم سەربەندێ\nئەو جار چینی فەلا و کرێکار\nقەت ناڵێن خۆزگەمان بە پار\nدەری هاویشت تۆوی دژی\nڕەنجبەر بژی، بژی، بژی"}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "خەوە بەردینە", "poem_title": "سروەی بەیانی", "poem_description": "١٩٧٠", "poem_text": "تۆ وەکوو\nسروەی بەیانانی بەهاری\nتۆ لە لەشما\nگیانی سووکی نادیاری\nبۆ شەوی خۆشی و نەخۆشیم یادگاری\nڕەمزی ئینتیزاری\n\n***\n\nتۆ جریوەی دارسانی جێ ژوانی\nبۆ هەسێرەی بەرزی ئاواتم\nسریوەی\nچەندە جوانی\nگیانەکەم\nجاران کە ئەتکوت\nپێکەنینت زایەڵەی\nسەوزی شەتاوە\nچاوی شینت گۆمی مەندی\nپڕ لە ماسی \nزەرد و سووری بەر هەتاوە\nئێستە بۆ وا شۆڕەبی\nبرژانگی نەرمت دەوری داوە\nبۆچی گەرمایی ڕوانینت نەماوە؟"}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "خەوە بەردینە", "poem_title": "شار", "poem_description": "١٩٧٠", "poem_text": "گوڵم! \nدڵم پڕە لە دەرد و کوڵ\nئەڵێم بڕۆم لە شارەکەت\nئەڵێم بەجامێ ئاوی کانیاوی دێیەکەم\nعیلاجی کەم کوڵی دڵی پڕم، \nلە دەردی ئینتیزارەکەت\nوەڕەز بوو گیانی من لە شار و هاڕەهاڕی ئەو\nلە ڕۆژی چڵکن و نەخۆش و تاو و یاوی شەو\nئەڵێم بڕۆم لە شارەکەت\nلە شاری چاو لەبەر چرای نیئۆن شەوارەکەت\nبڕۆمە دێ کە مانگەشەو بزێتە ناو بزەم\nچلۆن بژیم لە شارەکەت\nکە پڕبەدڵ دژی گزەم؟ ! \nلە شارەکەت، کە ڕەمزی ئاسن و منارەیە\nمەلی ئەوین غەوارەیە\nئەڵێی لە دەوری دەست و پێم\nئەوەی کە تێل و تان و ڕایەڵە، کەلەپچەیە\nئەوەی کە پەیکەرە میسالی داوەڵە\nئەوەی کە دارە تێلە، مەزهەری قەنارەیە\nلە شارەکەت کە مەندی دووکەڵە\nکە دێتە دەر لە ماڵی دەوڵەمەند\nوە تیشکی بێ گوناهی خۆرەتاو ئەخاتە بەند\nلەهەر شەقام و کووچەیەک شەپۆڕی شینە\nدێ بەرەو دڵم\nدەستی گەرمی ئاشنا نییە کە ئەیگوشم\nدەستی چێوییە\nلە شارەکەت زەلیلە شێر، \nباوی ڕێوییە\nبە هەر نیگایەک و پەتایەکە\nئەڵێم بڕۆم لە شارەکەت\nگوڵم، هەرێمی زۆنگ و زەل\nچلۆن ئەبێتە جاڕەگوڵ\nلە شاری تۆ، لە بانی عەرەشە قۆنەرەی دراو\nشارەکەت\nئاسکە جوانەکەم! \nتەسکەبۆ ئەوین و بۆ خەفەت هەراو\nکێ لە شاری تۆ، لە شاری قاتڵی هەژار\nگوێ ئەداتە ئایەتی پەڕاوی دڵ؟ \nمنێ کە گۆچی تاوی گەرمی بەردەوارەکەی عەشیرەتم\nبەدارە تەرمی کووچەکانی شارەکەت\nڕانەهاتووە لەشم\nبناری پڕ بەهاری دێ\nڕەنگی سوور و شین ئەدا\nلە شیعر و عاتیفەی گەشم\nئەڵێم بڕۆم لە شارەکەت گوڵم"}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "خەوە بەردینە", "poem_title": "شەنگەسوار", "poem_description": "", "poem_text": "کوا شەنگەسوار؟ \nکە درەوشانەوەی پەڕی سەری ئەسپی\nچاوێک بخاتە بیری تلووعێ\nئەی سەر زەوی پڕ و پووچ\nئەی هەر هەناسەیەک: \nنەفەسی دواییت\nتەرمێ ئەچێ\nژنێ ژانی مناڵی پێیا دێ\nئاخۆ هەموو ئەمە بوو ئەمبیست؟ \nدامێنی ژینی ئادەمیزاد\nهەڵ ناتەکێ لە مناڵ\nلە ژیانی کرچ و کاڵ. \nدیتم کە پرمە دێ\nمن گەرمی بیر و هیوا بووم\nپرمەی کەحێلی سواری مەریوانە\nبێچارە خۆم\nپرمەی گرینی گەنجی عەشیرەت بوو. \nئەی سەردەمی هەموو بەرئاوەژوو! \nداخێ، مەغابنێ، خەفەتێ\nبۆ چاوی شینی تازە بەهار\nکوا شەنگەسوار؟ \nوا کەوتە بەر تەڵەزمی سماتەی غار\nئاسمان ئەوەندە خۆڵەمڕە\nقاز و قورینگ تەپ و تۆزاوین\nچەخماخەدانی هەوری نەزۆک\nئەستێ و بەرد و پووشوون\nبەدەستی پیری لەرزۆک. \nڕووخان بەداخەوە بێ قرمە\nڕووخان کۆشکی لە پۆڵا\nدیواری چین و پەیکەری بولهەول. \nئاخۆ فرمێسکی ڕوونی دوا باوەڕ\nبۆ مەرگ زرێیە بڕێژم\nیا ڕووباری چووکی بەفیڕۆ چوو. \nئەمڕۆ هەر شەویلکە لە کارایە\nدەس پیرەڵۆکی ئارەقی بەرپشتێن\nدڵ هەمانەی کۆلوانە\nسەر گڕکە تاڵە\nدەمار بێ خوێن."}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "خەوە بەردینە", "poem_title": "من زیندووم", "poem_description": "", "poem_text": "ئەگەر دێوی دزێوی مردن\nبە پێکەنینی ناحەزی هەمیشەیییەوە\nبە سەرما بدا\nگیان و دڵی پڕ خەمم لە ناو بچێ\nوا مەزانن من مردووم، من زیندووم\nئەگەر چرای ژینم\nلەسەر سەرینی سەرەمەرگم\nپڕشنگی ساردی دوایی بدا\nوە دوا تریفەی بێ\nوا مەزانن من مردووم من زیندووم\nئەگەر زەنگی کلیسا\nبانگەوازی مەرگم بکا\nعفریتی مردن بەقاقا بکەوێتە شوێن تەرمی سارد و سڕم\nوا مەزانن من مردووم، من زیندووم\nئەگەر پیاوانی نزاکار\nوە ژنانی شینگێڕ و خۆ داپۆشیو\nلە دوای دارە تەرمم\nپڕمەی گریانیان بێ\nوە داری عوود بسووتێنن\nوا مەزانن من مردووم، من زیندووم\nئەگەر بە ئەسرین و فرمێسکی چاوی کەژاڵی دەزگیرانم\nبە ئاوی چاوی کەسوکار و دۆست و هاواڵم\nگیای گۆڕم بخووسێ\nوا مەزانن من مردووم، من زیندووم\nبەڵام ئەگەر گۆڕی من بێ ناونیشان\nلە گۆشەیەکی ئەم جیهانە پانەدا داکەوێ\nوە بیرەوەریم لە یادی خەڵکا بێ ڕەنگ بێ\nئاخ! ئەو کاتەیە کە من... ئەمرم."}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "خەوە بەردینە", "poem_title": "پاییزە", "poem_description": "", "poem_text": "ئەڵێم بڕۆم بە یەکجاری لەم شارە\nناوەکەت نەهێنم بەو زارە\nکاتێ کە تاوی ئێوارە\nکۆچ ئەکا لەم بنارە\nنیشانم نەماوە\nڕۆیشتووم لەم ناوە\nغەریبی شارانم یارم لێ تۆراوە"}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "خەوە بەردینە", "poem_title": "ژوانی یار", "poem_description": "١٩٧٤", "poem_text": "ئاوازی خۆشی دڵداری\nئاو هەڵدێری ژوانی یاری\nمانای ژیانی چەند ڕەنگینە\nجوانی کاتی زۆر شیرینە\nلەنجەی یارم بەرەو کانی\nئێوارانە ڕازی جوانی\nئەپڕژێنێ بەناو دێدا\nئەم نەغمەیە کەم بە کوێدا\nئاوایە تاوی گەرمی دڵداری\nئاوایە ڕەمز و نازی\nنازداری مانای ژیانی"}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "خەوە بەردینە", "poem_title": "کانیاوی تانەم", "poem_description": "١٩٧٤", "poem_text": "ئاوی کانیاوی تۆ\nئارامی گیانی منی\nشاگوڵی جوانی منی\nمایەی شادیی ئەتۆ\nگیانی جێ ژوانی منی\nیاری دڵسۆزی منی\nدە وەرە لام بمدوێنە\nیاری پیرۆزی منی\nسا دڵەکەی من مەشکێنە\nوەرە هێزی دڵی منی\nئەی گوڵی من\nلێت زیزم\nوەرە لام تازە بەهار\nتۆم نەبی من پاییزم"}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "خەوە بەردینە", "poem_title": "کچی بەیان", "poem_description": "١٩٦٩", "poem_text": "من ئەڵێم: \nپەپوولەیەک فڕی بە باڵی سەوز و سوورەوە\nمن ئەڵێم: \nگوڵێ بە دەم شنەی شەماڵەوە بزەی بزووت\nتۆ ئەڵێی: \nچ بوو پەپوولەیەک فڕی\nیانە سوورەگوڵ، زەردە کەوتە لێوی ناسکی\nمن ئەڵێم: \nهەتا هەتایە دەوری جوانییە\nئەمڕۆ گەر هەتاو کەسیرەیە نەماوە ئاگر و گڕی\nمێرگی ئاسمان بە سووتمانی هەوری لۆکەیی نەزۆک\nپڕ لە خاڵ و قۆپەنە\nجەنگەڵێ کە جێ ژوانی پۆلەپۆڕی باڕییە\nجێگە مۆڵی کەمتیار و گورگ و ڕێوییە\nشۆڕەبی کە بۆتەداری چاکی بێ نەشە و شنە\nزەلکە گەر تەیاری تێر و قۆشەنە\nخۆشەویستەکەم\nلە پەنجەرەی نیوەتاکی بوومەلێڵەوە\nچاوی من لە دیمەنی کچی بەیانییە\nلە حەنجەرەی زەمانەوە\nگوێم لە زەمزەمەی زوڵاڵی خیزە وردەکانی کانییە. \nباسی شەو مەکە نە شایەری شەوم\nباسی خەو مەکە لەلای هومێدێکەوە فێرە سەر ڕەوم\nبەو دەمەت کە بۆنی سەد بەهاری لێوە دێ\nبۆنی دەشتی بەختیاری باوەشی چیای، بەدەستی با\nبە گوڵ چناوی، لێوە دێ\nبۆنی سەرسەکۆی بە کاگڵی، بە ئاوپژاوی، لێوە دێ\nپێم مەڵی کە داکەوم\nپێم مەڵێ کە ئاڵی زاڵی شەو، چاوی بێخەوی چڕە\nپێم مەڵێ نەهاتنەوە ئەوەی کە چوون\nمەگری بۆ خەساری بێ گەڕانەوە\nڕێگەمان دوور و سەخت و قاقڕە\nخۆشەویستەکەم\nئێمە نوێنەری خەباتی ڕۆژهەڵات\nڕۆژهەڵاتی سووری ئاگرین\nفێر نەبووین بەزین و دابەزین\nڕانەهاتووە\nچاوی قارەمانی کورد\nبە شەونمی گرین\nخۆشەویستەکەم\nلە پەنجەرەی نیوەتاکی بوومەلێڵەوە\nچاوی من لە دیمەنی کچی بەیانییە\nلە حەنجەرەی زەمانەوە\nگوێم لە زەمزەمەی زوڵاڵی خیزە وردەکانی کانییە"}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "خەوە بەردینە", "poem_title": "کۆرپەی لێو بەبار", "poem_description": "١٩٧٠", "poem_text": "لە شەوقی ڕووی مانگ\nلە بژوێنی ئاو\nگوڵی سێوەڕە بە زێو تەندراوە، \nهەناسەی ساردی\nکورپەی لێو بەبار\nکە تاسەباری ڕووی مانگی دایکێ\nدیلی دەستی شەو\nهاوار ئەکا: مانگ\nلە هەوری ڕەشی زوڵم و دزێوی\nگەر خۆ نەبوێری\nڕۆژی ڕووناکی ئاوێتەی دیدار\nڕەشایی شەو و ترووسکەی ستێر\nنابێ لە ئاسۆ."}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "خەوە بەردینە", "poem_title": "کەم دەرخەمەی خەم دەرکەرم", "poem_description": "", "poem_text": "کەم دەرخەمەی خەم دەرکەرم\nزمسان بەپۆی باڕن هەرەسی تانی\nشەوەزەنگی تەنی\nهەرچی هەیە بەرز و نەوی\nشار و دەری لێم گرتە بەس\nشادی هێلانی هێشتەجێ\nماڵ کاولم\nبەزم و هەرای خەم کەوتە ڕێ\nدەوروبەرم\nلوورە و وەڕەی گورگی چەشە\nشەویار بەوە کەیفی خۆشە\nبەرزە دەماخی گورگەوان\nقاقای گەیشتە ئاسمان\nپاکی و جوانی، ڕۆژی ڕەشە\nفەسڵی خەزان دەردە بۆ من\nچیت پێ بێژم تاقە گوڵم\nتەشقی بەهاری نیشتمان\nداگیرکەری ملکی دڵە\nلەبەرئەوە بەعشقی خودا\nبۆ تۆ ئەگەر\nبێجگم جێگەیکی بچکۆڵە\nنیمە لە دڵ، دڵگیر مەبە\nلێم سڵ مەکە\nهەستە وەرە ئەی نازەنین\nتا لەم شەوە تووشی بەسامی ڕووڕەشە\nگشتە سروودێ دەس پێکەین\nبۆ پیرۆزی\nبا ئاگرێ بەردەینە ماڵی ناحەزی و سەرما و سۆڵ\nبای تووڕەیی خەڵکی هەژار\nباتی ڕەشی بەرز بێ ئاگری\nبا بۆ پرووزی داگرێ ئاباد و چۆل بۆ چاوەزار\nدەبا بڕۆین\nبەرەو بەهار\nڕوو لە هەتاو\nدەهەستە باڵ بگرینەوە\nفەسڵی لە ڕاونانی شەوە\nسەرما ڕۆیی، زمسان نەما\nکاتی بەهار\nبەفر و سەهۆڵی ئەتوێنێ\nپێئەکەنێ خۆ ئەنوێنێ\nتاوێ لە باوەشتا لەشم\nسەرمای لە لەش پاک دەرئەچێ\nئەوسا لەسەر جووتە شەمامەی باخەڵت\nبۆنی بەهاران بۆن ئەکەم\nمەرجە لە ژێر\nکەپری قژ و سێبەری ئەگریجەکەتا بگرم وچان\nدڵدارەکەم، یا چاو لە تۆ نەترووکێنم\nئەوسا وەرە ئەوسا وەرە"}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "خەوە بەردینە", "poem_title": "گیانی گوڵان", "poem_description": "", "poem_text": "باغێکی پڕ لە گوڵە باغەکەی دوو چاوت\nڕەشە ڕیحانەیە، بۆنی زوڵفی نەرم و خاوت\nزوڵفی سییات داوی دڵانە\nزەردەخەنەت گیانی گوڵانە\nمەڕۆ یارم، گوڵی نازدارم\nوەرە جێ ژوانم ئاواتی ژیانم"}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "خەوە بەردینە", "poem_title": "یادی منداڵان", "poem_description": "", "poem_text": "کەی بە یادم دێ ئەو ڕۆژانەی منداڵی\nلەناو خاک و خۆڵ عەینی بێ خەیاڵی\nئەو ڕۆژانە من کەی وەهام ئەزانی\nتۆ منت خۆش ئەوێ ئەی یاری گیانی\nئەی دڵی منی بێ چارە\nهەستە با بڕۆین لەم شارە\nئێواران لە کووچە لەگەڵ منداڵان\nیاری و هەڵپەڕکێ و خۆش بوو خەیاڵمان\nمن و تۆ دراوسێ بووین لە ماڵێ\nبێجگە لە یاری نەمان بوو هەواڵێ\nڕۆیشتی و دڵی خۆت دا بە لاوێکی بێگانە\nکەی قەول و قەراری ئێمە وا بوو گیانە\nبە یادت دێ ئەو ڕۆژانەی منداڵی\nلەناو خاک و خۆڵ عەینی بێ خەیاڵی"}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "خەوە بەردینە", "poem_title": "بۆ مەرگی گۆران", "poem_description": "بۆکان - ١٩٦٣", "poem_text": "ئیتر لەسەر لێوی بەیان زەردەخەنەی ڕۆژ نابینین\nئیتر لە بێشکەی خەیاڵا، کۆرپەی ئاواتمان نانوێنین\n\n\nئیتر «دەنگی نزمی عودێ» لە «جەرگی پەردە» ناتکێ! \nئیتر «تریفەی مانگەشەو»، بە ناخی دڵا نالکێ! \n\n\nلە جێی «جریوەی دارستان» ناڵەی دڵی کۆست کەوتووە\nگۆران خودای شێعری کوردی، لە خاکی ڕەشا خەوتووە! \n\n\nبە «شنەی سێبەری داری توو» عارەقی ماندوویی ئەسڕین\nبەڵام کوڵی دڵی زامار، چاومان پڕ ئەکا لە ئەسرین! \n\n\nئیتر نە «ئەستێرەی بەیان»، نە «نەغمەی فریشتەی ئەلحان»\nناتوانێ جەرگی هەڵقرچاو، پڕ کا لە «هەستی سپی و جوان»\n\n\nنە ڕەوتی بیر بزوێنی کەو، نە «کەروێشکی گورج و قەڵەو»\nنە سرتەی دڵدار و دڵبەر، نە سروەی خەیاڵاویی شەو\n\n\nنە «باڵدارێکی ئێسک سووک»، نە شایی پیرۆزی نۆبووک\nنە بزەی بێ ڕەنگی ئازیز، نە دیمەنی گەشی گڵووک\n\n\nئیتر هیچیان سپی ناکەن، «کوێن»ی ماتەمی ژینی ڕەش\n«کارەبای ئۆخە» و ئارەزوو «ناخەنە بانی ڕەگی لەش»\n\n\nشەپۆلی «دەریای بێ سنور» لە داوێنی بەستێنا مرد! \nمۆنجی پەژارە پەرۆشی قەڵای پڕ هیوای دڵی برد! \n\n\nخودات لەگەڵ بێ ئەی گۆران! ئەی خودای هەڵبەستی کوردی! \nئەو جار لە دڵمانا زیندووی ئەگەر لەبەر چاومان مردی! \n\n\nتۆ عاشقی جوانییەک بووی کە شاردراوە و نادیاری بێ\nمەفتونی ئەو دنیایە بووی کە پڕ لە سەفا و یاری بێ! \n\n\nبەڵام ئەو دنیا ڕووناکە، بەو هەستە خاوێن و پاکە! \nلە فیکری تۆدا خۆی دەنواند، نەک لە سەر ئەو زەوی و خاکە! \n\n\nحەیف! نەمای و تەماشا کەی، کوردستان چەند جوان و خۆشە! \nئێستا لە بن «توتڕکی» سوور، وەنەوشە بۆ تۆ پەرۆشە! \n\n\nئەوسا کێ بە «سیحری نەغمە» لەگەڵ ڕۆحم سکاڵا کا؟ \nوشکارووی سووتاوی زەوقم، پڕ گڵی ئاڵ و واڵا کا! \n\n\nکێ بە زمانی ئاشنای دڵ باش لەگەڵ گیانم بدوێ؟ \nخۆزگا گوڵی ڕەشی نیسیان لە سەحرای ژیانم بڕوێ! \n\n\nکاتێ کۆچی زەوق و هونەر لە کێوی ژیان ئاوا بوو\nبەهەشتی کوردستان چۆڵ بوو، بەهەشتی خودا ئاوا بوو"}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "خەوە بەردینە", "poem_title": "جوانی", "poem_description": "", "poem_text": "چاو ئەگەر جوانی نەبینێ ویشکە چاوەی کانییە\nئاو و ڕەنگی ڕووی کچی جوان سەنعەتی یەزدانییە\n\n\n\nچاوە بێ ئاو چۆنە، چاو بێ دیمەنی دولبەر وەها\nدوورە نوور و سوور و بێ سوو و سەفا و ویشکانییە"}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "خەوە بەردینە", "poem_title": "شینگێڕێ", "poem_description": "شینێکی کورت بۆ کۆچی دوایی حاجی ڕەحمان ئاغای موهتەدی", "poem_text": "هەڵدەگرێ بکەینە داد و هاوار\nبگرین بەکوڵی دڵی بریندار\n\n\n\nجێی خۆیەتی با لەش ئاگرین بێ\nسوێی خۆیەتی دڵ پڕی برین بێ\n\n\n\nئوستادی مەرامی کورد ویستیم\nهۆی هۆنەریی و هونەرپەرستیم\n\n\n\nپێنووس کە پەسندی تۆ دەنووسێ\nبەرپێ لە ڕەشاوی دڵ دەخووسێ\n\n\n\nگوێ بگرە ڕەفیقی دوور وڵاتت\nئەو شیعرە دەنووسێ بۆ خەڵاتت\n\n\n\nتەرمت کە دەچێتە گۆڕخانان\nهەڵدەگرێ هەڵی گرن بە شانان"}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "خەوە بەردینە", "poem_title": "وەڵامی نامەی سەید کامیل", "poem_description": "", "poem_text": "نامەکەی نامی کە حاکی لوتفی سەرشار بوو گەیی\nشیعری ڕێکت مەرهەمی قەلبی بریندار بوو گەیی\n\n\n\nداری پڕ بەرگ و لقی دڵ زەرد و زار و وشک و ڕووت\nشیعری ئاوداری جەنابت ئاوی جۆبار بوو گەیی\n\n\n\nبۆ منی بەدبەخت و بێچارە و زەلیل و پڕ لە غەم\nنامەکەت دەسکێک گوڵی بۆن خۆش و بێ خار بوو گەیی\n\n\n\nواسیتەی قاسید لە وەختی فکر و ئەندێشە و خەیاڵ\nکاغەزت بۆ من چەکیدەی فکری ئەحرار بوو گەیی\n\n\n\nلوتفی بێ حەدد و حیسابت قووەتی ئیخلاسمە\nشیعرەکانت باعیسی فرمێسکی خوێنبار بوو گەیی\n\n\n\nمن وەکوو حەزرەت لە شیعرا کامیل و بێ عەیب نیم\nشیعری بێ عەیبت کە مایەی عوجبی حوززار بوو گەیی"}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "خەوە بەردینە", "poem_title": "هەوارە", "poem_description": "", "poem_text": "شەوێکی سەختی زستان، دوور بووم لە کۆڕی دۆستان\nلە مەستی مەی پەرستان، لە دەنگی دیدە مەستان\n\n\n\nهەوارە، هەی هەوارە، ساز بن بچینە هەواری\nسەفەرێکم کەوتۆتە بەر، چیت بۆ بێنم بۆ دیاری؟ \n\n\n\nتا تۆ هاتی بەهار هات، بۆنی گوڵ و گوڵزار هات\nکە یاری چاو خومار هات، دەرمانی دەردەدار هات\n\n\n\nهەوارە، هەی هەوارە، کاتی گوڵ و گوڵزارە\nلە داوێنی کۆهساران، سەت خێوەت و دەوارە\n\n\n\nبانگم کە بانگی شێوان، بزەت بێنە سەر لێوان\nزوڵفت بە شنەی بای شێوان، خەم با بردی لە لێوان\n\n\n\nهەوارە هەی هەوارە، ئەرێ ساز بن بچینە هەواری\nگوڵان بچنین لە بناران، بیدەین بە یەک بە دیاری"}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "خەوە بەردینە", "poem_title": "هەڵۆ", "poem_description": "", "poem_text": "پاییزە دار و دەوەن بێ بەرگە\nدڵ پەشۆکاوی خەیاڵی مەرگە\n\n\nهەر گەڵایێ کە لە دارێ دەوەرێ\nنووسراوێکە بە ناخۆش خەوەرێ\n\n\nتاو هەناوی نییە وا مات و پەشێو\nلەشی زاماری دەکێشێتە نشێو\n\n\nڕۆژ پەڕە، ساردە کزەی بای زریان\nکاتە بۆ ژینی لە دەس چوو، گریان\n\n\nدڵی پڕ بوو لە پەژارە و لە دڵۆ\nژینی خۆی هاتەوە بیر پیرەهەڵۆ\n\n\nبە قسە خۆشە مەترسیی مردن\nتاڵە ئەو هەستی بە مردن کردن\n\n\nکاتی کۆچ کردنە وەختی سەفەرە\nداخەکەم سەختیی نەمانم لە بەرە\n\n\nهەر بینا هات ئەجەل و من مردم\nبا لە شیوێ پەڕ و باڵی بردم\n\n\nتۆ بڵێی پاشی نەمان ژینێ بێ؟ \nبۆ لەشی ساردەوە بوو تینێ بێ؟ \n\n\nتۆ بڵێی ئەو خەوە هەستانی بێ؟ \nیا نە ئەو قافڵە وەستانی بێ؟ \n\n\nمەرگە دێ و دوا بە هەموو شت دێنێ\nهەموو ئاواتێ لە دڵ دەستێنێ\n\n\nپاشەرۆکێکی بکەم لەم باخە\nتاکوو باڵ و پەڕی من پەرداخە\n\n\nهەر بڕۆم نابەڵەد و بێ سەر و شوێن\nدیار نییە خێڵی هەڵۆیان لە کوێن\n\n\nشارەزای ڕێگەیی مردن کێیە\nچییە ئەو مەنزڵە کوێنەی جێیە\n\n\nنابمە ڕێبواری کەلی هات و نەهات\nچارە کەم بەشکوو ئەوا هات و نەهات\n\n\nخۆی بەخۆی گوت کە دەچم بۆ لای قەل\nکەیخودای پیر و بەبیری گەلی مەل\n\n\nهەڵفڕی ڕاوکەری زاڵی کەژ و کێو\nلە چیای بەرزەوە ڕووی کردە نشێو\n\n\nکەوتە ئەو دەشتە لە ترسا تەق و ڕەو\nدەرپەڕی کوڕکوڕ و کڕ مایەوە کەو\n\n\nهاتە لای قەل بە کزی و بێ وازی\nقەل کوتی: مامە هەڵۆ ناسازی؟ \n\n\nکوتی قاڵاوە ڕەشەی پسپۆڕم\nپیرم و پێیە لە لێوی گۆڕم\n\n\nباخی ژینم بە خەزان ژاکاوە\nکاتی مەرگە و ئەجەلیش ناکاوە\n\n\nپێم بڵێ چۆنە کە تۆ هەر لاوی\nزۆر بە ساڵ پیری بەڵام چا ماوی\n\n\nهێزی ئەژنۆم نییە باڵ بێ هێزە\nهەموو گیاندارێ ژیان پارێزە\n\n\nقەل کوتی باشە کە گوێ ڕادێری\nپەندی من پاکی بە دڵ بسپێری\n\n\nئەو دەمە بابی بەهەشتی من مرد\nدوور لە تۆ دەرد و بەڵای ئێوەی برد\n\n\nپێی کوتم ڕۆڵە هەوای ڕاز و نزار\nهەیەتی دەرد و نەخۆشی بە هەزار\n\n\nدیق و زەردوویی و ئاهۆ و وەرهەم\nبە گژەی بای بەقەوەت دێن بەرهەم\n\n\nگۆشتی کەو چەندە کە تامدارە بە ناو\nهەنگ و هاڵاوێ دەهەنوێتە هەناو\n\n\nتا وزەی بیر و خەیاڵ سەردەکەوی\nکە لە گوڕ کەوتی وەها وەردەکەوی\n\n\nپەین و پاڵێ کە لە پاڵی دێیە\nمەنزڵی نۆکەری خۆتی لێیە\n\n\nکەرە تۆپیو و کەلاکی گوێلک\nهەڵمی دڵ ڕوون کەرەوەی سەرگوێلک\n\n\nپێکەوە چینە بکەین لەو پەینە\nبۆی سەنێر مەڵحەمی بیر و زەینە\n\n\nورد بەوە چەندە بە مانا قووڵە\nمەسەلە و گفتی قەلی ماقووڵە\n\n\nبیکە سەرمەشقی ژیان ئەو ئیشە\nهەر لەسەر داری نەوی هەڵنیشە\n\n\nهاتەوە بیری هەڵۆ ڕابوردووی\nپاکی بووژانەوە یادی مردووی\n\n\nگوڵ کرا ڕایەخ و پایەندازم\nچەندە ئاژوا لەشی کێو ئاوازم\n\n\nچەندە ڕوانیمە زەوی لەو بانە\nکێو و دەشت لەو سەرەوە چەند جوانە\n\n\nچەن چکۆلەن پەلەوەر لەو بەرزە\nئاخ کە چەن خوێڕی گرە ئەم عەرزە\n\n\nچەندە ڕاوی کەو و کەوباڕم کرد\nدوژمنی تاقمی شمقاڕم کرد\n\n\nکۆلکەزێڕینە وەکوو تاقی زەفەر\nئاسمان بۆ منی بەست کاتی سەفەر\n\n\nحەوتەوانان بوو میداڵی شەڕی من\nچەندە شۆراوە بە خوێن شاپەڕی من\n\n\nئێستە بۆ وا ڕەبەن و داماوم\nمن هەڵۆ چاو لە دەمی قاڵاوم\n\n\nسا کە ئەو کارە وەها ساکارە\nمەرگە میوانی گەدا و خونکارە\n\n\nهەوری ئاسمان بێ خەڵاتم باشە\nیا لەشم خاشە بکێشن باشە\n\n\nکوتی وا ژینی درێژ پێشکەشی خۆت\nگۆشتی مندارەوە بوو هەر بەشی خۆت\n\n\nژینی کورت و بە هەڵۆیی مردن\nنەک پەنا بۆ قەلی ڕوو ڕەش بردن\n\n\nلای هەڵۆی بەرزە فڕی بەرزە مژی\nچۆن بژی خۆشە نە وەک چەندە بژی"}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "لاس و خەزاڵ", "poem_title": "پێشەکی", "poem_description": "", "poem_text": "بەیتی کوردی کە لکێکی پڕ مێوە و گەڵای داری وێژەی کوردەوارییە، ئەتوانێ، باشترین کانگا بێ بۆ چیرۆک و داستانی کورد. \n\nئەم نووسینەی بەیت لەسەر تەشکی چیرۆک دوو سوودی ھەیە، یەکیان ئەمەیە کە گوێگری کورد لەبەر ئەمە کە بەیتەکان باسی ڕابردووی ئەوانە ئەکەن، و لەسەرخوو و ڕەوشتی تایبەتی کوردی دامەزراون، زیاتری ئەم چەشنە داستانە وەبەر دڵ دەکەوێ. \n\nدووەم ئەمە کە زانیاری و زانستی گشتی زیندوو ئەبێتەوە و تۆزی کات و زەمان لەسەر ڕواڵەتی پرشنگداری لادەچێ. \n\nئەم داستانەی لاس و خەزاڵ تەواو لەسەر بەیتی لاس و خەزاڵ نییە و ئەم کارەش لەناو نووسەرانی دەرەوەشدا باوە کە ئەفسانەیەک یان داستانێکی کۆنی ناو کۆمەڵ ئەگۆڕن و لە ڕواڵەتێکی تازەترا نیشانی دەدەن وەک کارێک کە «ئەحمەدی خانی» کە لەسەر بەیتی «مەم و زین»ی کردووە، یان وەک کارەکانی «ئەحمەد شەوقی» و «نازم حیکمەت» لەسەر ئەفسانەی ئەوینی «لەیلی و مەجنون» و «شیرین و فەرھاد» کردوویانە. \n\n\nسوارە - ١٩٧٠ (١٣٤٩)"}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "لاس و خەزاڵ", "poem_title": "بەشی ١", "poem_description": "", "poem_text": "- گوێ بگرن، ھەمووتان ئاگاتان لێیە کە ئەمن چەند جارم ناردووە لای بایزخان و خوازبێنی شەمم کرد بەڵام ئەو گاڵتەی بە من کرد، پیاوەکانی منی بە سووکی ڕەوانە کردەوە، ڕای سپارد کە ئەحمەد بۆ زاوای من نابێ: ئێستا کاتی ئەوە ھاتووە کە تێی بگەینم کە کێ پیاوە! ؟ ئەزانن کە شەڕێکی قورسمان لە پێشە، بایزخان زۆر بەھێزە ھەموو عەشیرەتەکان لایەنگری ئەون، بەڵام من ناترسم، ئەگەر لەشکری ھەموو دونیای کۆبکاتەوە، ھەر ھێرش دەکەمە سەریان و تێکیان دەشکێنم، \n\n- ئێمەش ھەموومان ئامادەین. \n\n- ئێمەش ئامادەی گیان بازین. \n\n- سپاستان دەکەم ئەگەر ئەمرۆ ئەم سوکایەتییە ھەموارکەین، سبەینێ سووکیەتێکی دیکەمان بەسەر دێنن و لەناو ھەموو کەسا ئابڕوومان ئەچێ، ئەبێ نیشانی بدەین کە نووکی ڕمبی کێ لە خوێن خواردن بەکارە؟ و شیری کێ باشتر زەرێ دادەدڕێ! ؟ بڕوانن، ڕووبەڕوومان وەستاون: \n\n- فەرمان بدە بچینە پێشەوە: \n\n- فەرمانمان دەیە ھێرشیان کەینێ: \n\n- کە وەھایە بۆ پێشەوە بۆ کوشتن و مردن یاڵڵا... \n***\n\nئافەرین پیاوە ئازاکانم بیانکوژن... شوەریی بە خوێن بشۆنەوە، نیشانیان بدەن کە ئێوە کێن؟ ئافەرین. \n\n- ئاگات لە خۆت بێ قوربان، لەپشتەوە خەریکن دەورەت بدەن. \n\n- ھ... ھا بگرە ئەی ناپیاو... بیانکوژن بە قوربانی ھێرشی پیاوانەتان بم... تاقیان دەرمەکەن... یاڵڵا... \n\n- ئەوە خەریکن ھەڵدێن... مەیدانیان بەجێ مەھێڵن... مەیڵن بڕۆن... \n\n- ڕێ یان کەون... ئەھۆی ڕێوی ترسنۆک بۆ کوێ ڕادەکەی... بۆ کوێ... یاڵڵا دەی شەڕەکەی مەغلوبەتر کەن... \n***\n\n- چییە مێردی خۆشەویستم، ماوەی سەعاتێکە ئەمن لەلاتم تۆ ھیچ قسان ناکەی! ھەر دێی و دەچی و بیر دەکەیەوە: \n\n- ساڵێک زیاتر بەسەر شەڕێ من و باوکتا تێپەڕیوە، بەڵام ئێستا کە بیر دەکەمەوە تێدەگەم کە شەڕێکی بێ سوود بوو، ئوھ... شەم نازانی چەند کەس کوژرا؟ جۆگەی شەڕگە پڕبوو بوو لە خوێن، ناڵەو ھاواری بریندار و ئامانخواز پڕ بەو دۆڵە دەنگی دەدایەوە، من خوێن بەری چاومی گرتبوو دەستوورم ئەدا بکوژن، چونکە باوکت منی بە کەم زانیبوو. \n\n- شەڕ تەواو بووە، تۆو و باوکم ئاشت بوونەتەوە منیش ئێستا ئی تۆم، ئیتر پەرۆشی ناوێ. \n\n- ئاھ- ھ... شەم، داخی من ئەمەیە کە بە ھەڵە چووم. لام وا بوو کە ئەوین وەک دەسەڵات وایە کە بکرێ بە زۆر بە دەستی بھێنی، ئێستا تێدەگەم کە تۆی بێ ئەوین، ئەم ھەموو کوشتارەت نەدەھێنا، ڕاستە تۆ ھی منی، بەڵام تۆی بە تەنیا، تۆی بێ ئەوە کە دڵت ھی من بێ بە کاری چی دێی! ؟ ھا شەم\n\n- کێ بە تۆی گووتووە کە ئەمن دڵم ھی تۆ نییە. \n\nتۆ سەروەری منی، مێردی منی\n\n- ھا... شەم سەروەر یانی چی؟ من نە دەمەوێ سەروەری ئێلات و پیاوانی شەڕانی بم، نە سەروەری خێزانم، من دڵی تۆم دەوێ کە بە داخەوە نیمە. ھا... شەم لە بیرتە، ڕۆژی ھەوەڵ چۆن لەگەڵم بزوتیەوە من ناچار بووم سوێند بخۆم ھیچ کات، خۆم نەمەوێ ببمە باوکی مناڵی تۆ مەگەر ئەوکاتە... \n\n- ئەو کاتە تۆ منت بە زۆر ھێنابوو، سەر شۆڕیت بەسەر باوکم ھێنابوو، نەمدەتوانی لەگەڵت ڕووخۆش بم. \n\n- من نازانم کە ئەمەی تۆ باوکت بەلاوە بەڕێزتر بوو کارێکی باشە یاخراپ، بەڵام ئەوەندە دەزانم کە کەسێک کە ئەوینی بەلاوە سووک بێ و ھەموو کەسی نەکاتە پێناو بۆ ئەوە نابێ ئەو ھەموو پیاوەی لەسەر بکوژرێ. \n\n- من و تۆ ھەزار جارمان ئەم باسە ھێناوەتەوە گۆڕێ و لێی دواوین و ھیچ کاتیش بە ئاکام نەگەیشتووین، تۆ بڕواناکەی کە من ڕۆژی ھەوەڵیش ھەرتۆم خۆش ئەویست بەڵام تێکشکانی باوکم وەھای کار کردبووە سەر دڵم بۆ ماوەیەک ئەوینی خۆم وەلانا، ئێستاش پەشیمانم، چونکە تۆ و باوکم دوژمنایەتیتان نەماوە، و لەم نێوەدا خراپە ھەر بە من بڕا... \n\n- نا... نا... شەم تۆ خراپ نی، ڕەنگە تاوانی خۆپەسەندی من بێ کە نەمتوانی لەم مەبەستە بگەم، سوێندم خوارد، ئێستا من کەمێکم کار ھەیە ئەبێ بڕۆم، تۆش بیری لێ بکەوە دەتوانی بچیەوە ماڵی باوکت، تۆ ھێشتا وەک خونچەی نەپشکوتوو وای زۆرکەس داواکارت دەبێ، بێوەژن نی کە بڵێن ئەگەر باش بوایە مێردەکەی تەڵاقی نەدەدا، ھەموو کەس وا بیر ئەکاتەوە کە من مێردایەیتم تەواو نەبووە... \n\n- نا... نا... ھەرگیز، ھەزار ساڵیش بەم چەشنە بمێنمەوە بەجێت ناھێڵم، من تۆم خۆش دەوێ، لێم ڕوونە ڕۆژێک ئەبێ تۆش تێ بگەی... \n\n- بەدوعا شەم، من دەڕۆم٠ کارم ھەیە... \n***\n\n- قوربان ئەبێ چارەیەک بدۆزینەوە، دەنا ئەوشێرە یاخییە ئاژەڵمان بە دەستەوە ناھێڵێ تا ئێستا دە مەڕی خواردووە پشتی ٦ گاجووتیشی شکاندووە... \n\n- لە مێژبوو لە شەڕی ئادەمیزاد دڵم سارد ببۆوە، ھەموو بە ھێرشی ھەوەڵ لەبەرم ڕایان دەکرد ئێستا ھاوشەڕێکی دڕەندەم بۆ پەیدابووە وابزانم کەمێک کڵ و کۆی من دامەزرێنێ، بەتاسەوەم کە خۆم لەگەڵ ئەو شێرە ڕووبەڕوو بم. \n\n- قوربان ئەمە کارێکی پڕ مەترسییە! پیاو چۆن ئەتوانێ بەرامبەر بە شێر خۆی بگرێ؟ پیاو بەرامبەر بە ھەموو شتێک خۆی ئەگرێ مەراد، بەڵام بە شەرتێ بە ڕاستی پیاو بێ ڕەنگە شێرەکەش ھەروەک تۆ بیر بکاتەوە لای وابێ کەس نییە خۆی لەبەر بگرێ: بۆیە وەھا شووڵی لێ ھەڵکێشاوە ورەدار بووە، ئەبێ بزانین ددانی ئەو لەشی من ھەڵدەدڕێ یان شمشیری من سینگی ئەو ئەکاتە کالان! ؟ \n\n-... ھ... قوربان وا دیارە دیسان شتێک قەوماوە... ئەوە شوانی خانە بەرەو ئێرە دێ! \n\n-... ھا... چییە کوڕە... بۆچ ڕادەکەی؟ \n\n- گەورەم شێر... شێر... شێرەکە... شێر\n\n- بڵێ بزانم شێرەکە چی؟ \n\n- قوربان شێرەکە ھێرشی کردە سەر مەڕەکە و چەند کەلاکی لێ خستن! ... ڕەسوڵی ھاواڵم خەریک بوو پێشی پێ بگری، بەڵام پشتی ڕەسوڵیشی شکاند، پەلاماری منیشی دا، بەڵام ڕام کرد. \n\n- پێم بڵێ... ئەوە چییە بە قەدتەوە! ھا ئەوە چییە ھەڵت ھاوەسیوە؟ ... ھ... ئەمە... ئەمە... ئەمە... ئەفەرمووی ئەمە شمشیرە قوربان\n\n- ئەم شمشیرەت بۆ چییە! ؟ \n\n- ئاشکرایە قوربان بۆ پاراستنی خۆم... \n\n- تۆ ئابڕووی پیاوەتیت بردووە ترسەنۆک ئەم شمشیرە. بە شوورەیی دەزانێ بەلا قەدی تۆوە بێ، خێراکە لە خۆتی بکەوە خێراکە، چۆن لە ڕووت ھات دۆستی خۆت لەبەر دەم و چنگی شێرا بەجێ ھێشت و خۆت دەرباز کرد؟ ئەی چەپەڵی نەگبەت، بڕۆ لە باتی ئەم شمشیرە بەرەڵبێنەێک لە خۆت دە... بڕۆ\n\n- بەسەرچاو گەورەم... بەسەرچاو... \n\n- لاچوو لەپێش چاوم ناپیاوی خوێڕی یاڵڵا. \n\n- قوربان ئەو شوانە ھەژارە تاوانی نەبوو گیان خۆشەویستە. \n\n- ئەگەر شەرەفە نەما، گیان بەکاری چی دێ مەراد، ئەگەر یەکیەتی نەما، ئەگەر بیری پاراستنی دۆست نەما، باشترە گیانیش نەمێنێ، من دەبێ بچم قسە بۆ خەڵکەکە بکەم بزانم چۆنە وا ترس بەسەریانە زاڵ بووە، مەراد، تۆش وەرە لەگەڵم. \n\n- بەسەر چاو ئاغا، بەسەرچاو. \n\n- دەبی جا بابڕۆین. \n\n- ھەمووتان گوێ ڕاگرن... بێ دەنگ بن ئێوە شەڕتان زۆر دیوە، بریندار و کوژراوتان زۆر چاو پێ کەوتووە، ھەرگیز ورەتان بەر نەداوە، لام سەیرە چۆن ئەوە لە ترسی شێرێکی یاغی پەست بوون! ؟ ھەواڵی چەند ساڵەتان بەجێ دەھێڵن و ڕادەکەن، تا نێوی ئەو دڕەندە بێ، ترس و سام بەسەرتانا زاڵ دەبێ، من بۆ ئەوە پێتان نیشان دەم کە مردن لە ترسان باشترە، ئەمڕۆ دەچمە داوێن ئەو کێوە کە وا شێرەکەی پێوەیە. \n\n- قوربان باشترە چەند کەس بچن و بە یەکەوە ئەو شێرە بکوژن. \n\n- ئێوە لاتان وایە دوژمنی ئێمە ئەو دڕەندەیە لە کاتێکا دوژمنی ئێمە لەناو دەروونی ئێمە دایە. دوژمنی ئێمە ترسی خۆمانە، من بۆیە ناچم تەنیا شێرەکە بکوژم، ڕەنگە لەم شەڕەدا سەرنەکەوم، دەچم بەرەنگاری ئەو ترسە دەبم کە بەسەر خێڵەکەمدا زاڵ بووە، ئەبێ بە مەرگ یان سەرکەوتنی خۆم تێیان بگەینم کە ژیان بە ترسەوە لە مردن خراپتر و تاڵترە. \n\n- ئێمەش لەگەڵت دێین قوربان\n\n- نا... ھەر کەس لەگەڵم بێ دەیکوژم، من بە تەنیا ئەچم، نیازم بە ئێوە نییە، بە ناوی- گەورەیەک پێتان ئەڵێم ھیچ کەس نابێ بکەوێتە شوێنم یا بەسەری بڕاوی شێرەکەوە دەگەڕێمەوە یان شێرەکە بە دەم و لەوسی خوێناوییەوە ئەبینن، ئێستا ئیتر بڕۆن، یاڵڵا. \n***\n\n- سەروەرم ئەمە شمشیرەکەت لە قەدت داوەو زەرێت دەبەر کردووە، مەگەر ئەتەوێ بچی بۆ شەڕ! ؟ \n\n- بەڵێ شەم، ئەمەوێ بچمە شەڕی ئەو شێرە یاغییە. \n\n- شەڕی شێر! ؟ ئاھ... ھ... یانی ئەتەوێ بە تەنیا بچی! ؟ \n\n- بەڵێ... بەڵێ ھەر بە تەنیا، بەڵام بە پشت ئەستووری باسکی بەھێز و شمشێری تیژم و، بە یارمەتی ئەو کەسە کە مان و نەمانی ئێمەی بەدەستە. \n\n- وا باشتر نەبوو چەند کەس لە نۆکەرەکانت بنێری! ؟ \n\n- نا... نا... نا شەم، باشترە خۆم بچم، کەسێک بۆ گەورەیی باشە کە لە کاتی مەترسیا پێش دەست و پێوەندەکانی کەوێ. \n\n- بەڵام... بەڵام من ئەترسم... نەکا تۆ... \n\n... ئا... ھ ئەوانی دیکەش ژنیان ھەیە شەم ژنەکانی ئەوانیش ئەترسن کە شێر پشتی مێردەکەیان بشکێنێ، مەزنی من و تۆ دەبێ لێرەدا دەرکەوێ ئەگەر ئێمەش وەک ئەوان بترسێین کێ ئەبێ بەرەنگاری مەترسی بێ! ؟ ھا... \n\n- مەیلی خۆتە سەروەرم، من دوعای سەرکەوتنت بۆ دەکەم. \n\n- سپاست دەکەم، بەڵام شەم، ئەگەر من لەو شەڕەدا کوژرام تۆ نابێ ئازیەت باربی ئەبێ زوو مێرد بکەی و ئەوەت لە بیر نەچێ کە کارێکی وا مەکە کە مێردەکەت حەڵاڵیک لە خۆی حەرام بکا، ئەبێ ببی بەدایکی مناڵ و داستانی منیان بۆ بگێڕییەوە و بەو داستانە لە خەویان کەی، داستانی پیاوێک کە چووبووە شەڕی شێرێک. \n\n- ھا... ھ... لە مەرگەوە مەدوێ سەروەرم تۆ... تۆ ھێشتا زۆر گەنجی، خوا ئەم کڵۆڵییەم بەسەر نەھێنێ... \n\n- ئاھ... شەم، ئادەمیزاد نێچیری مەرگە، درەنگ یازوو ئەبێ بڕوا، کە وەھایە مەرگ خەم خواردنی ناوێ. ئەوەی کە ئەبێ بۆی خەمبار بی زیندووی ترسەنۆکە کە ڕۆژی سەد جاران دەمرێ. ئیتر ئەمن ئەڕۆم شەم، دوعام بۆ بکە... \n\n... خودایە... خودایە بیپارێزە... ئەیدەمە دەست تۆ... خودای گەورە... ە... \n***"}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "لاس و خەزاڵ", "poem_title": "بەشی ٢", "poem_description": "", "poem_text": "... ئاھ... ئێرە جێیەکی باشە، ئەبێ شێرەکە ھەر لەم نزیکانە بێ! ئەم دۆڵ و چیا و دەشتە بۆ من ناسراو و ئاشنایە، بست بستی گەڕاوم یا بۆ ڕاو یان بۆ کوشتار، ئاخ چەندە... خۆشە کۆڕەژنی ئەسپی سەرکێش کاتێ لە شەڕا نەرمەزین لەبەر ئارەق و خوێنا تەڕ ئەبێ و نووکی شمشیر تک تک دڵۆپی خوێنی دوژمنی لێ ئەتکێ، مەیدانی شەڕ پاش ھەرای پیاوانی شەڕانی، پاش حیلەی ئەسپی بریندار و ناڵەی تێکۆشەرانی سەرەمەرگ، بێ دەنگ و خامۆش ئەوەستێ، لێرە و لەوێ کەلاکی بێ گیان و بۆنی خوێن و مردن پیاو کاس دەکا. ئەمن ھەمیشە لەو کاتەدا وەک ھەڵۆی بەرزە فڕی چیا دڵم دەخوازێ باڵ بگرم و ھەردوو ھەور و نەوی بەجێ بھێڵم و وەک خاڵێکی ڕەش سینگی ئاسمانی شین بنەخشێنم، و لەو سەرەوە گاڵتە بە دێوی مەرگ بکەم و بڵێم دیت، دیت ئەی مەرگ تەنانەت تۆشم بەزاند ئاھ... بەڵام ئەمڕۆ... ئەمڕۆ لەگەڵ ھەستێکی بێگانە دا ڕووبەڕوو بووم من ھەرگیز نەترساوم، بەڵام ئێستا ئەترسم، لام وایە ترسی ئێڵەکەم کاری کردۆتە سەرم. جاران کە ئەوان نەدەترسان، منیش نەمدەزانی ترسان یانی چییە ئەوان بەمن پشت ئەستوور بوون و منیش بەوان، ئەمە ئەفسوونی دەستی بەھێزی گەلە ئێستا کە ئەوان ورەیان بەرداوە منیش ئەترسم، بەڵام نا... نا ئەحمەد تۆ نابێ بترسی، بەڵێ من ئەبێ بمرم بەڵام نابی بترسم، ئاخ... ئەوە دەنگی شێرەکەیە، ئەم بەستەزمانە ئەگەر بزانی ئەمرێ لەجیاتی گۆشتی نەرمی نێچیر، دەمی تیژ و سەختی شمشیری من چاوەڕوانیەتی، ھەرگیز ڕوو ناکاتە ئەم لایە ھەرگیز ئەھ... دەنگی زۆر لەنزیکەوە دێ... بابزانم لە کوێیە! ؟ نابێ ببزووم، چونکە ئێستا لەمانە لەپشت سەرمەوە لەسەر ئەو گاشە بەردە ڕاوەستابێ ھەر بجووڵێمەوە ئامبازم دەبێ... ئاھ... ئەوەتا ڕووبەڕووم وەستاوە، بەڵام ئێستا چاوی بە من نەکەوتووە، باشترە شمشیرەکەم ئامادە بکەم- با بەردێک بخەمە بەردەمی... با سەری لێ بشێوێنم... ئاھ باش بوو... ئەمجارە پشتی لە منە ھەلێکی باشە. ھ... ئاھ... ئافەرین ئەحمەد، چاکت ھەنگووت، تۆ سەرکەوتی گەر چی ڕەنگە ھەر بەم برینانە بمری، بەڵام گرنگ نییە گرنگ ئەمە بوو کە نیشان بدەی ترسان لە مردن خراپترە، من سەرکەوتم، من سەرکەوتم\n\nم... ن... س... ە... ر... ک... ە... و... ت... م\n\n- ئاخ... خوایە، ئەحمەد خان لە بەیانییەوە ڕۆیشتووە، ئێستا ئەوە ئێوارێیە و ھەواڵێکی نییە، نازانم ڕووبکەمە کوێ؟ خودایە پەنام بەتۆ. \n\n- خاتوونی بەڕێز بێ ھوودە خۆت نارەحەت مەکە ھێشتا ڕوون نییە کە خان چی بەسەر ھاتووە، ئایا شێرەکەی کوشتووە یان. \n\n- ئاخ... مەراد چۆن ئەتوانم نارەحەت نەبم، چۆن ئەتوانم دڵخۆشی خۆم بدەمەوە- ئەگەر سەرکەوتبایە ھەتا ئێستا گەڕابۆوە... \n\nئوھ- ئەوە چییە! ؟ \n\nخاتوونی بەڕێز گوێت لەم دەنگە دەنگە ھەیە؟ لام وایە ھەواڵێکی خانیان پێ بێ. با ئەمن بچم بزانم چییە زوو ئەگەڕێمەوە خزمەتت. \n\n- ئاخ خوایە، ئەزانی کە من لەو پەڕی سەر لێشێواوی و کڵۆڵی دام، خۆت ئەزانی جگە لە تۆ ھیچ پەنایەکم نییە، بەزەییت پێمدا بێتەوە بەزەیت پێمدا بێتەوە... \n\nئوھ... چییە مەراد؟ بۆ قسەناکەی؟ خان چی بەسەر ھاتووە! ؟ \n\n- ئوخ... بە داخەوەم خاتوون، خان بەجێی ھێشتین، ئێڵەکەی ھەتیو کرد یانی... یانی خان... ئوخ خودایە ھ... ە\n\n- بەڵێ ئەمڕۆ... بەڵام بە ئێمەی نیشان دا کە مردن بە شەڕەفەوە زۆر لەژیانی بە ترسەوە باشترە... تکایە مەگری خاتوون تکایە... لەگەڵ چارەنووس ھیچ ناکرێ... \n\n- مەراد بەدەستووری من ھەموو کەس دەبێ سۆرانی دەخەم گرێ، کیژان مل بەکوێن بن و یاڵ و کلکی ئەسپان لەھەش نێن، مەرگم خان بۆ ئێڵەکەمان ھەروا سووک و ھاسان نییە... \n\n- ئوھ... بەسەر چاو خاتوونی بەڕێز بەسەر چاو. \n\n- ئاھ... ئەگەر من حەڵاڵێکی خودام لە خۆم حەرام نەکردبایە، ئێستا خاوەنی منداڵێک بووم کە ئەی توانی جێگای بابی بگرێتەوە. \n\n- خاتوون فەرمایشێکت بە من نییە! ؟ \n\n- نامەراد نا بڕۆ، با منیش کەمێک لە تەنیایی و پەژارەدا بگریم. \n\n- بەسەر چاو خانم بەسەر چاو. \n\n- ئاخ... بەڵام گریان دەردی من دەوا ناکا، باشترە لە بیری تۆڵە دابم، ئەو شێرە دڕەندیە کە مێردەکەمی خواردووە، ئەبێ یا منیش بخوا یان بیکوژم، ئەحمەد خان لە نێوان ژیانی پڕ ترس و مردنی بە ئازایەتیدا مردنی ھەڵبژارد، منیش ژنی ئەوم ئەبێ وەک ئەو ڕەفتار بکەم، پاش ئەحمەد خان ژیان بۆ من سوودی چییە؟ بەڵێ ھەتا درەنگ نەبووە ئەبێ بڕۆم. ئەبێ بڕۆم. \n***\n\nئێ- ئاھ... ئەبێ ھەر لەم نزیکانە بێ، باوەڕناکەم کەس وێرابیەتی لێرە نزیک بووبێتەوە، من زۆر لە مردن بەپەلەم، چونکە ھەر بەم چەشنە ئەتوانم لە مێردی خۆشەویستم نزیک ببمەوە... ئۆھ بڕوانە ئەم ڕەشایییە چییە؟ ... بابچمە پێشەوە... ئوھ... خودای گەورە خۆ ئەحمەد خانە لەسەر پشتی شێرەکە کەوتووە، بەڵام ھیچ- ناجووڵێتەوە، شێرەکەش کوژراوە، ئەم شەڕە سەرکەوتووی نەبووە ھەردووک لا تێدا چوون خودایە... ئەحمەد خان سەروەری ھەموو ئێلات، سواری نەبەز و دلێر، ئەمە تۆی لەسەر پشتی ئەم دڕەندیە بە لەشی زامارەوە دا کەوتووی؟ تا دوێنێ دڵی دوژمنان بە بیستنی ناوت ئەکەونە لەرزین ئاخ بەڵام ئەمڕۆ، ئەمڕۆ ناوی تۆ ئەسرین ئەھێنێتە سەر چاوی دۆستانت. تۆ پیاو بووی ئەحمەدخان، سەرپشتی شێر تابووتی تۆیە، ئافەرین مێردی دلێرم، نە ژیانت ئاسایی و نەنزم بوو مردنت. مەرگ و ژیانت پیرۆز بێ... پیرۆز بێ ئاھ... ھ... ڕاستی چۆنە بزانم ئەحمەد بۆ چ ھەرگیز نەی ویست ببێتە باب ئایا لە پیاوەتی شتێکی کەم بوو! ؟ کە وا حەڵاڵی ژن و مێردایەتی لە خۆی حەرام کردبوو یا ھەر لەبەر سوێندێکا کە خواردبووی نەی دەتوانی... بەڵێ... بەڵێ ئەبێ من بزانم... \n***\n\nبەڵێ، ئەحمەدخان نەمرد بوو، تەنیا شەکەت و بێ ھێز بوو، کاتێ شەم لێ بڕا سەر لە ڕازی دەربھێنێ لە خەوی گران پاش ماندوویی ڕاپەڕی و بەم جۆرە سوێندی شکاو و سەرپشتی شێر بوو بە پەردەی بووک و زاوا و بەم چەشنە نوتفەی لاس گوورا لە باوکێکی شێر کوژ و دایکێکی ئازا. \n***\n\n- دایکی لاس، من زۆرم بیر لەو کوڕە کردۆتەوە بە ھیچ بارێ نازانم بۆچ وای بەسەر ھاتووە ئاخ ئەگەر بمزانیایە کوڕی من کوڕێکە کە ھیوادار بووم ڕۆژێک جێی من بگرێتەوە بەم چەشنەی بەسەر دێ ھەرگیز ئەو کارە کە وا من و تۆی کردە ژن و مێردی بە ڕاستی نەمدەکرد، نازانم چی بڵێم؟ ئەوەندەش قسەزان و بلیمەتە کە من بە وتە چاری ناکەم. تۆ بڕوات چییە شەم! ؟ \n\n- سەروەرم، سایەی سەرم ئەگەر ئاڵۆز نەبی عەرزت دەکەم کە لاس باشترین کوڕی دونیایە، خوێندەوار و زانا و بەغیرەت، بەڵام چەشنی بیر کردنەوەی لەگەڵ تۆ جیاوازە، ئەمەش بەلای منەوە نابێ ببێتە ھۆی نارەحەتی تۆ. \n\n- ئا... ئەمن نابێ نارەحەت بم کە کوڕەکەم لە جیاتی شمشیر و نێزە و چەکی شەڕ قەلەمدانی بە لاقەدییەوە بێ! ؟ خودایە. من چەندە بێزارم لە ڕواڵەتی میرزایانە، من کوڕم بۆیە گەورە نەکردووە کە نامەم بۆ بنووسێ ھەڵبەستم بۆ ھۆنێتەوە، وەسەر بە کتێبی کۆنی پەڕ زەرد دابنێ، من ئەمەوێ ڕاداتە مەیدان شمشیری وەک برووسکەی ھەوری مردن لاشەی دوژمن بکاتە خۆڵە مێش... \n\n- بەڵام گەورەی پیاوانی دلێر، لاس لە پاڵەوانیشداکەمایەتی نییە. \n\n- ئاخ... ببوورە- ببوورە شەم کە من دەنگم بەرز کردەوە، ئەزانی چییە گیانەکەم، من باوکم پێم خۆشە کوڕەکەم نیشانەی منی پێوە بێ، پێم خۆشە بە سام و شکۆدار و مەزن بێ، تەنانەت لە منیش پێشکەوێ، خۆت ئەزانی کاتێ باوکم مرد ئێمە عەشیرەتێکی بێ ھێز و بچوک بووین، دەنگیان ئەداین بۆ شەڕ کردن و بێگاری. ژێر چەپۆکە بووین، ئەو پەڕی ئاواتمان ئەمە بوو کە خانی مەزن یانی باوکت لە لەشکری خۆیدا بە ناوی دەست و پێوەند ڕامان بگرێ. بەڵام ئەمن بە کۆششی زاڵ و بێ وچانم ھەموو ئێلەکانم ھێنا ژێر فەرمانی خۆمەوە، تەنانەت خانی مەزنیشم تێکشکاند وە تۆم بە زۆر لەو ھەستاند، لەودەمەوە ناوی ئێمە بەرز بۆتەوە، بەڵام وەک ئەبینم لاس کەسێک نییە کە بتوانێ ئەم ناوە بەرزە بپارێزێ. ئوھ... ڕاستە کە لەشەڕیشا بێ وێنەیە، بەڵام بیری بەلای شتێکی ترەوەیە شەم... \n\n- سەلام لە خانی مەزن. \n\n- ئوھ... تۆی لاس: سەلام کوڕم سەلام\n\n- دایە گیان! تۆ ناوت شەمە، ئەبێ ڕووناکی دڵی باوکم و کۆڕی ژیانی مناڵەکانت بی! کەچی ئەبینم کە وەک گوڵی ژاکاوی بەر خۆرەتاو سات بە سات بێ ڕەنگتر ئەبی، گوێ بگرە دایەگیان مامۆستا عەلی بەردەشانی ئەڵێ: \n\nگوڵی سوور و وەنەوشە، کێشەیان لێ پەیدا بوو، ھەر کام بە جوانی خۆی ھەڵ دەگووت، بای پیرە شەماڵیان کردە کەیخودا، و گووتیان ئەی شەماڵی پیری وڵات گەڕاو ئێمە کاممان جوانترین! ؟ \n\nشەماڵ گووتی ھەر دووکتان جوانن، بەڵام تەنیا بۆ چەند ڕۆژ، یەکتان دەگەڵ ھەتاو ھەڵات بە تیشکی گەرمی خۆرەتاو سیس ئەبێ وە ئەوی ترتان دەگەڵ ڕۆژ پەڕی بە ھەناسەی ساردی زریان سەر ئەنێتەوە تەنیا گوڵێک کە ھەرگیز ژاکان و مردنی بەسەر نایە بزەی ئافرەتی جوانە، و وەنەوشەیەک کە سیس نابێ، تای کزیەی شیرین لەیلایە. \n\n- ئافەرین کوڕی خۆشەویست و زانام. \n\n- شەم، من حەوسەڵەی گوێ گرتنی ئەم قسانەم نییە... ئەڕۆمە دەرەوە ئێوە بەیەکەوە ئەو قسانە بکەن! \n\n- باشە گیانەکەم فەرموو. \n\n- کوڕینە تکایە گوێ بگرن، دوێنێ باسی ئەو مەبەستەمان کرد کە بەختەوەری چییە. \n\n- بەڵام ھەر کەسێ شتێکی گوت، وە لە دوایشدا دەرنەکەوت کە بەختەوەری بە چی ئەڵێن! \n\n- بەڵێ زۆر مەبەستی وا ھەن کە ھەر کەسێ لە ڕوانگەی بیر و ڕای خۆیەوە، ئەڕوانێتە سەریان، بەختەوەریش لەم چەشنە مەبەستانەیە کە ھەر کەس لە شتێکا بەدی دەکا، کەسێک لای وایە، لە سامان و دارایی زۆردایە، ئەوی تر وا ئەزانێ بە لەشی ساغە، یەکێک دەپلە و پایەدا ئەیبینێ و یەکێکی تر لە گۆشەگیری و تاریکی دا\n\n- ئاخر چۆن ئەگونجێ تەنیا مەبەستێک چەند ڕواڵەتی ھەبێ، بێ گومان بەختەوەری ھەرشتێکە، بەڵام ھێشتا نەدۆزراوەتەوە! \n\n- تۆ بە ھەڵەچووی، بڕوانە، ئێمە بیست سی کەسین، ئەگەر توانیت دوو کەسمان بدۆزییەوە کە ڕواڵەتمان تەواو لە یەک بچێ، ئەو جار ئەتوانی بڵێی کە دوو بیرو بڕواش ھەن کە جیاوازیان پێکەوە نییە. \n\n- ڕواڵەت و ئەندام شتێکی دیکەیە، ئێمە ھەرکام لەدایک و باوکێکین، بۆیە ڕواڵەتمان جیاوازە. \n\n- ھەروەک دایک و باوکمان جوێیە چەشنی بارھاتنیشمان جیاوازە، ھەر کام جۆرێ تەریب کراوین تەنانەت دوو برا کە کوڕی دایک و باوکێکن، یەک چەشن بیر ناکەنەوە، لەبەر ئەمەیە کە ھەر کەس بەختەوەری لەشتێکدا ئەبینێ. \n\n- ئەی خۆت بیروڕات چییە کاک لاس! ؟ \n\n- بەختەوەری بەلای منەوە، ئەمەیە کە پیاو ھەست بە ئارامی بکا، و لەوەی کە ھەیەتی ڕازی بێ. \n\n- ئەرێ وەڵڵا ھەر وایە\n\n- وەڵڵاھی ڕاست دەکەی. \n\n- ئەمڕۆ ئەمانەوێ، باسی مەبەستێکی تر بکەین. با بزاین جوانی چییە! ؟ \n\n- من لام وایە ئافرەتێکی جوان لە ھەموو جوانییەک جوانترە. \n\n- ناوەڵڵا چیایەکی بەرز کە لە کاتی بەھارا پڕ ئەبێ لە گیا و گوڵ لە ھەموو شتێک جوانترە. \n\n- چۆمێکی کە بچەلێنێ دەمەو بەھار لە ھەموو شتێ جوانترە. \n\n- ئەسپی جوان لە ھەمووشتێ جوانترە. \n\n- نەخێر گەڕی ھەڵپەڕکێ. \n\n- چ باسە! ؟ تکایە مەی شێوێنن... دۆستان. ئەمانەی کە ئێوە گوتتان، ھەر یەکە بەشێکن لە جوانی. جوانی خۆی شتێکی ترە! جوانی چییە؟ جوانی یانی باشی، ھەرشتێ بۆ کۆمەڵیی ئادەمیزاد باش بێ، ئەوە جوانە! بڕوانن یەکێکتان گوتی ئافرەتی جوان لە ھەموو شتێ جوانترە. بەڵام ئەگەر ئەو ئافرەتە جوانە ڕەوشتی نزمی بوو. داوێن پیس بێ، ئایا ئەو کاتە ھەر جوانە، ئایا ئەو دەمە لەگەڵ مارێکی خەت و خاڵ جوانا جیاوازی ھەیە! ؟ \n\nیەکێکتان گوتی چیای بە گوڵ و گیا، ئەگەر ئەو چیایە گیایەکانی ژەھراوی بێ، و بێ کەڵک بن، دیسان ھەر جوانە! ؟ \n\nئایا گەڕی ھەڵپەڕکێ ئەگەر سەماکەرانی ھەڵپەڕکێیەکە دوژمن بن، لەبەر چاومان جوانە! ؟ \n\n- تۆ ھەموو قسەکانی ئێمەت پەرچ داوە. خۆت بڵێ بزانین جوانی چییە! \n\n- بەڵێ، ڕاست دەکا خۆت بڵێ بزانین چییە! \n\n- لەپێشدا ئەمە بڵێم باشە کە جوانی زۆر- بەربڵاوترە کە ئێوە گوتتان، دەنگی خۆش، ڕەوتی جوان، لە خۆبوردن، خەبات و تێکۆشان، زانست، ھەڵبەستێکی جوان، تەنانەت ڕوانینێکی میھرەبانانە، ھەموو بەلای منەوە جوانن، بەڵام نەخشی جوانی ھەر لە پێشدا گوتم ئەمەیە کە بۆ کۆمەڵ باش و بەکەڵک بێ، ڕەنگە یەکێک ھەبێ و پرسیار بکا، جا دڵداری کچ و کوڕ چ سوودێکی بۆ کۆمەڵ ھەیە! ؟ لە بەرامبەر ئەو پرسیارەوە وەڵامی من ئەمەیە کە دڵداری پاک و بێ گەرد، نموونەیەکی بەرزی ڕەوشتی ئینسانە. ئامۆژگاریەکی بەکەڵکە بۆ خەڵکی تر. \n\n- ئاھ... بە بە بە، کۆڕەکەتان گەرمە کوڕینە! بەڵام ئەمن تەنیا وشەیەکیش لە قسەکانتان نەگەیشتم، ئێوە باسی بەختەوەری و جوانیتان دەکرد، ئەمە ئیتر کێشە و ھەرای ناوێ، بەختەوەر کەسێکە بەسەر دوژمنانیدا زاڵ بێ، لەمەیدانی شەڕا تیری نەبەدی نەی پێکێ، و جوانی لە ھەموو جوانانیش جوانتر شمشیری جەوھەردار و مەتاڵی پێستی کەرکەدەن و زرێ کاری وەستا خاڵە، ئاخ کوڕینە نازانن ئارەقێک کە لەگەڵ خوێنا تێکەڵ دەبێ و کراس و کەوا و زرێ دەخوسێنێ چەندە شکۆدارە جا ئەگەر لەو کاتە شەڕکەر بەبرینداری لە مەیدان ئەگەڕێتەوە، بێری چاوبەڵەک ڕێز ببەستن و تەماشای بکەن، پیاوەتی دە دەماری دەگەڕێ و تەواوی بەختەوەری دونیا ڕووی تێ دەکا. \n\n- بەخودای عەجەب بیر و ڕایەکە! \n\n- ئەی خوادی گەورە ئەم پیاوە دلێرە چەند جوان ئەدوێ قسەکانی لە شیعری سوارۆ- دەچێ. \n\n- بەڵام لاس کوڕی من، تەنیا قسە کردن لە جوانییەوە شتێکی لێ پەیدا نابێ، پیاو ئەبێ بە کردەوە جوانی بەدەست بێنێ، پێم بڵێ بزانم تۆ نەبی دەناسی کوڕم! ؟ \n\n- بەڵێ گەورەم ئەو چەپەڵە خوێن مژە باش دەناسم. \n\n- ئافەرین کوڕم ئافەرین، کە وەھایە تۆش ڕقت لێیەتی! نەبی بە لەشکرێکی گەورەوە خەریکە بێتە سەرمان، ھەڵبەت من لێی ناترسم، چونکە تا ئێستا چەند جارم بەزاندووە. بەڵام ئەمجارە لەشکرەکەی زۆر بی ئەژمارە، دوژمنانی ئێمە ھەموو لە دەووری کۆبوونەتەوە، ئەزانی ئەگەر بەسەرماندا زاڵ بێ، چ ناپیاوەتێکمان بەسەر دەھێنێ! ؟ \n\nنابابە دڵنیابە، من تاماوم ماوە نادەم ناپیاوی وەک نەبی بەسەرماندا زاڵ بێ. گاە ئەبێ خوێندەوار پێنووسی بنێتە لاوە، و دەست بداتە شمشیر، دڵنیابە سەروەرم شمشیرم لە پێنووسم بەھێزتر ئەبێ. \n\n- بژی کوڕم بژی، کە وەھایە وەرە با بچین پێت بڵێم دەبێ چبکەی! \n\n- بەسەرچاو، فەرموو... بەدوعا کوڕینە ئێوەش ئامادەبن. \n\n- خوات لەگەڵ. \n\n- ئێمەش خۆمان ساز دەکەین. \n\n- کوڕم ئێمە زۆرمان ڕەنج کێشاوە، زۆرمان برسیەتی و تینوویەتی دیوە و تاڵ و سوێرمان زۆر چێشتووە تا ناوی ئێڵەکەی خۆمانمان بەرز کردۆتەوە، ئاھ... کوڕم جاری وا بووە مانگێک لەسەر پشتی ئەسپ دانەبەزیوین و چەکی شەڕمان لەخۆمان نەکردۆتەوە، ئەزانی چییە کوڕم؟ تا دوژمن ھەیە، تا کەسێک پەیدا ئەبێ کە لە پێی سەری ھەژار و بێ دەسەڵات دەگەڕێ کە بیکاتە ژێر چەپۆکە، پیاو ئەبێ تەیارو وریابێ کوڕم. \n\n- باوکی بەڕێزم، من تەنانەت ئێستاش لەشەڕ کردن بێزارم، شەڕ پەڵەیەکی ڕەشی مێژووی ئادەمیزادە، بەڵام بەداخەوە چارمان نییە، نەبی لەوانە نییە دەست ھەڵگرێ. \n\n- کوڕم تۆ دەبێ لەم شەڕەدا ڕووی من و ئێڵەکەت سپی کەیەوە. وەھا سەری نەبی نەرم کەی ھەتا ھەتایە سەربزێوی نەکا. لام وایە تۆ لە شەڕدا تاقیکاریت کەمە، پێم خۆشە مەرادیش لەگەڵ خۆت بەری، ئەو لە ھەموو شەڕێکا شان بە شانی من بە شەڕ ھاتووە، دلێرو وریایە. \n\n- بەسەرچاو گەورەم، کە وایە ماوە بفەرموو لەدایکیشم خوداحافیزی بکەم. \n\n- زۆر باشە ڕۆڵەم، بەڵام کارێک مەکە- دایکت ناڕەحەت بێ، بڕۆ کوڕم بڕۆ- ئەسپاردەی خودابی. \n***"}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "لاس و خەزاڵ", "poem_title": "بەشی ٣", "poem_description": "", "poem_text": "- ئاھ... تۆی کوڕم، وەرە کەمێ بەلای دایکتەوە دانیشە. \n\n- دایە گیان حاڵت چۆنە! ؟ کەمێک نارەحەت دیاری! ؟ \n\n- لەو کاتەوە بیستوومە باوکت ئەیەوێ تۆ بنێرێ بۆ شەڕی نەبی، ھیچ ھۆشم لە خۆم نییە. نەبی کابرایەکی دز و بێ بەزەیییە. \n\n- ئە... ھ دایە گیان، کوڕی تۆش ھێندە دەستەوەستان و خوێڕی نییە، من بە نەبی و ھەموو ئەو کەسانەی لایان وایە خوێندەواری و زانست لەگەڵ ئازایەتی نایەتەوە نیشان ئەدەم بە ھەڵە چوون، زانا و وێژەوان ڕاستە کە لاشەڕن، بەڵام کاتێ شەڕ بەری دەرگای پێی گرتن بە گیان و دڵ بە شەڕ دێن، چونکە ئەوان بە پێچەوانەی کەسێک کە بە شەڕ کردن خووی گرتووە، ئەزانن بۆچ بە شەڕ دێن و چ ئەپارێزن! من بۆ ناو بانگی خۆم و باوکم و ئێڵەکەم شەڕناکەم، بۆیە شەڕ دەکەم کە نامووسی خەڵک بپارێزم، بەرگری لە خوێن ڕژێن و چەپەڵی و زۆرداری بکەم، من بۆ پاراستنی جوانی و خاوێنی دەچمە شەڕ. \n\n- بەھیوام سەرکەوی ڕۆڵەی شیرینم. \n\n- من سەرئەکەوم. پاکی بەسەر پیسیدا سەر ئەکەوێ، جایا بە دەستی من یا پاش مردنی من بەدەستی کەسێکی تر کە ھاواڵی منە و لە سەر ڕێگای پیاوەتیا ئەڕوا، دڵنیا بە دایە گیان خۆمان ئەی بەینەوە. \n\n- کوڕم ڕاستە تا ئادەمیزاد ئەجەلی نەھاتبێ نامرێ، بەڵام لەگەڵ ئەوەشا کەمێکت ئاگات لەخۆت بێ، پیاو دەبێ کاری خۆی باش بەڕێوە بەرێ جا ئەوجا پشت بە خودا ببەستێ. \n\n- ئافەرین دایە گیان ئافەرین، سەعدی شاعیری گەورەی فارسی ئەڵێ: ڕاستە کەس بێ ئەجەل نامرێ بەڵام تۆ خۆت مەخە ناو گەرووی ئەژدیھاوە. \n\n- شاعیرێکی تریش ئەڵێ: ئەمە ئیتر قسەی چارەنووس و شتی وانییە کەسێک خۆی لەسەر بانێکەوە ھەڵدێرێ و بڵێ قەزاو قەدەر وا بوو. \n\n- خوا بتپارێزێ کوڕی زانا و دلێرم. \n\n- دەی جا دایە گیان، من ئەڕۆم، چاوەڕێم بە زۆر زوو ئەگەڕێمەوە لات. \n\n- بە خوات ئەسپێرم لاس. \n\n- خودا حافیز دایە گیان. \n\n- خودات دەگەڵ. \n\n- ھا... لاس ئەبینم کە بەرگی شەڕت پۆشیوە. زۆر سەیرە تۆ لەم حاڵەشدا کە سەراسەری لەشت ئاسن و پۆڵایە قەڵەمدان و کتێبت لە بیر نەچووە کوڕم! ؟ پێم بڵێ بزانم ئەمانە لەم سەفەرە دا بەکاری چی دێن! ؟ ھا... ئەم کتێبە چییە کوڕم؟ \n\n- کتێبی عەلی حەریرییە بابە، ئەمانە بۆ شەڕ نین، بۆ ئەوەن کە پیاو بزانێ بۆچی بەشەڕ دێ- دەی سەروەرم بەماوەتان من و مەراد لە پێشا ئەڕۆین، جارێ نیازم بە سپاوە نییە. \n\n- خودات لەگەڵ کوڕم سەرکەوی. \n\n- دەی جا مەراد بابڕۆین... \n***\n\n- مەراد، بالێرە دابەزین، کەمێک ئەسپەکان بحەسێنەوە، بۆ خۆشمان کەمێک لەو کانییە ئاو بخۆینەوە. \n\n- بەسەرچاو قوربان بادابەزین. \n\n- ئەمڕۆ لەڕادەبەدەر گەرمە، بڕوانە ئەسپەکانمان لە ئارەقدا ڕەش بوون، ڕاستی ئادەمیزاد بۆ چی ھێندە دڵ ڕەق و بێ بەزەیییە! ؟ \n\n- گەورەم ھەموو گیاندارێک خودا بۆ ئەوەی دروست کردووە کە ئادەمیزاد کەڵکی لێ وەرگرێ. \n\n- مەراد! \n\n- بەڵێ\n\nپێم بڵێ بزانم، تۆ بەرامبەر بە شەڕ و کوشتار بڕوات چییە! ؟ لات وایە کە ئێمە ناچارین شەڕ بکەین! ؟ \n\n- ھ... ھ... ھا... قوربان من تەمەنم لە پەنجا تێپەڕیوە، ھەرگیز بیرم لەو پرسیارە نەکردووە کە تۆ لێم دەکەی: تەنیا ئەوەندە ئەزانم باوکت فەرموویەتی ئەبێ شەڕ بکەین و منیش بە قسەم کردووە، ئێستا من ئەمەوێ لێت بپرسم کە تۆ چۆنە ئەم پرسیارە لەمن دەکەی؟ خۆت ئەزانی گەورەم کە شەڕکەر ھەرگیز نابێ گوێ بداتە ئەمە کە بۆچ بەشەڕ دێ! ؟ یان شەڕەکەی لەسەر چییە! ئێمەی نۆکەر و گیان فیدا کارمان چییە کە ئەم شەڕە لەسەر چی ئەکرێ! \n\n- ھ... ھ... ھا... ناء مەراد ناء پیاو چ فەرمانبەر و چ فەرماندەر ئەبێ بزانێ بۆچ بەشەڕ دێ! \n\nبزانە لەم شەڕە دا ئەگەر سەرکەوێ چ بە دەست دێنێ و ئەگەر شکست بخوا چ بە لە دەست دەدا\n\n- قوربان وانییە، بفەرموو ئێمە ئەوەندەش ئەزانین کە لە شەڕێکا ببەزین ماڵ و نامووس و ناو بانگمان تێدا دەچی و ئەگەر سەرکەوین ماڵ و گیانی دوژمن لە دەست ئێمە دا دەبێ. \n\n- کەوایە ئێوە جیاوازیتان لەگەڵ ڕەوە بەراز چییە! ؟ ئەوانیش پشتی یەک دەگرن و لەگەڵ دڕندەی تر و ئادەمیزادیش بەشەڕدێن، ئێوەش نازانن بۆچی شەڕ دەکەن وە ئەوانیش ھەروا. \n\n- بێ قەزابی گەورەم، تۆ ئێمەت کردە ڕەوە بەراز. ڕاستەکەی ئەوەیە ئەمن لە ھەموو شتێک ناشارەزام ئەزانم شەڕ خۆشە ھەتا گەرمترو بەتینتر و بەترستربێ خۆشترە، من تەنیا ئەوە ئەزانم کە لە کۆڕی شەڕ لە پێشدا دەبێ گیانی ئاغام و پاشان گیانی خۆم و ھاواڵەکانم بپارێزم. \n\n- ھەمیشە زانین لە نەزانین باشترە مەراد پیاو تەنانەت دەبێ بزانێ ھەناسە کێشانیشی بۆ چییە! ؟ \n\n- بەڵێ گەورەم. فەرمایشەکانت دروستە... \n\n- ئەھا... وریا بە مەراد، وریا بە مار. مار... ھای... ھۆی... ھا چیی بوو مەراد پێیەوە دای! ؟ ئەوەتا ھەڵدەکشێ بۆ ژێر ئەو پەنجکە دڕووە! ھەر ئێستا ئەیکوژم... کوشتم، بڵێ بزانم بەکوێیەوە دای... ھا\n\n- بە پەنجەی پێمەوەی دا، ئاخ خودایە چەندە ژان ئەکا... \n\n- ڕاوەستە، ڕاوەستە، بە شتێک برینەکەت بۆ ببەستم، با ژەھرەکەی ھەڵ نەکێشێ و نەچێ بۆ سەرتر... بێنە با بیبەستم... \n\n- عەجەب مارێکی ژەھردار بوو، باوەڕناکەم بە بەستن چاری بکرێ! ؟ \n\n- ڕاوەستێ. ڕاوەستێ با بە خەنجەر جێ دەمەکەی ھەڵدڕم... ژەھرەکەی دێتە خوارەوە... تۆ خۆت ڕابگرە... دەتوانی خۆت ڕاگری؟ \n\n- ئەی... ئەی بێ بەڵا بی، من پێم ئەڵێن مەرادی پۆڵا خۆر، یانی لەبەر ئەم برینە بچووکە خۆم ڕانەگرم، ھەرچی ئەتەوێ بیکە... \n\n- باشە، باشە، کەوایە بەناوی خودا... \n\n- ئەی... ھا... ھ... خەنجەرەکەت زۆر تیژە گەورەم ھەر بەخۆم نەزانی، خوا بکا ئەو خەنجەرە بکەوێتە سەر گەردنی نەبی. \n\n- ئاھ... تۆ لەم حاڵەشدا ھەر بیرت وا بە لای دوژمنەوەیە مەراد. \n\n- من نەمدەویست بەم چەشنە بمرم، خۆم دانابوو لە مەیدانی شەڕا بکوژرێم\n\n- نا مەراد تۆ نامری، دڵنیا بە چاک ئەبیتەوە جارێ دەبێ کەمێک ڕاکشێی، لاقت بەردەیەوە خوارێ تا ژەھری مارەکە بێتە خوارەوە... ئا... باشە بەم چەشنە... \n\n- ئاھ وەی وەی وەی... سەروەرم من تازە کارم تەواوە، تۆخۆت مەخە مەترسییەوە ئایش... ئەگەر بتناسن، پارچە پارچەت ئەکەن سەروەرم، من ئەمانە باش ئەناسم، تۆزێ ڕەحم و بەزەیییان لە دڵا نەماوە، تکایە من بە جێ بھێڵە تۆ کارێکی گەورەترت لەپێشە گەورەم. \n\n- نا مەراد... ناھەرگیز من بەجێت ناھێڵم. \n\n-... تکایە بەجێم بێڵە گەورەم، ژەھری، مارەکە بە تەواوی لە لەشمدا گەڕاوە، من ئەمرم گەورەم. \n\n- ئاھ... بەسیەتی ئیتر، پێم گوتی کە ناتوانم لەم حاڵەدا بەجێت بێڵم، ئەگەر کەمێک سەبرت ھەبێ ئەتبەمە ناو لەشکری نەبی، کارێک ئەکەم دەرمانت کەن، بەڵام پێویستە لە سەرەخۆ بی. \n\n- فەرمووت ناو لەشکری نەبی! ؟ ئەمە زیاتر لەکاری شێتان دەچێ، ئەبوری کە بەم چەشنە ئەدوێم، بەڵام خان منی ناردووە ئاگام لە تۆبێ نەک ببمە ھۆی تێدا چوونت نا... نا من ھەرگیز نایەم. \n\n- خان لای وایە من مناڵم، ! تۆش ھەروا بیر ئەکەیەوە! بەڵام ھەردووکتان بە ھەڵە چوون ئێستاش ھەر ئەمەیە کە گوتم. \n\n- من لەگەڵت نایەم... بە ھیچ بارێک نایەم... مەرگ بۆ من باشترە لەمە کە تۆ بکەوییە بەردەستی دوژمن. \n\n- من ئەتبەم، ئەگەر بەخۆشی نەییێ بە زۆر ئەتبەم! ؟ گەرما و ئازار مێشکی تۆی لەکار خستووە نازانی ئەڵێی چی! ؟ یاڵڵا ھەستە وەرە لەگەڵم. \n\n- من نایەم\n\n- یاڵڵا ھەستە وەرە. \n\n- نایەم، من نایەم. \n\n- ئێستا کە نایەی مەجبوورم بەزۆر دەتبەم... ھا... بگرە... دەی. \n\n- ئای... ھای. \n\n- بەم چەشنە لەگەڵ خۆم دەتبەم، ببوورە مەراد من مەجبوور بووم بێ ھۆشت کەم ئاھ ئێستا دەبێ زووتر بتگەینمە ناو ئەو ئاوایییەی کەوا سپای نەبی تێدا کۆ بۆتەوە... خوا بکا تا دەگاتێ و مەراد باش نەبووتەوە نەمان ناسن، بەڵام بەم سەر و بەرگەوە ھەر ئەمناسن، باشترە جلو بەرگەکەم لەگەڵ شوانێ، سەپانێ کەسێکا بگۆڕمەوە، دەڵێم باوکمە و مار پێوەی داوە، با جارێ بیگرمە کۆڵ و سواری ئەسپەکەی کەم. \n\n- باش بوو با لیباسەکانم لەگەڵ ئەو پیاوە بگۆڕمەوە... ھۆی کاکە... برادەر... بۆ ڕەزای خودا یارمەتیم بدە، باوکم مار پێیوە داوە، حاڵی باش نییە. \n\n- من حەکیم نیم، چ یارمەتێکم لەدەست دێت! ؟ \n\n- ئەگەر حەکیمیش نەبی، خۆ موسوڵمانی، شارەزای ئەو ئاوایییەی، ئەزانی کێ ماران گازی پێ چاک دەبێتەوە! ؟ تکایە برادەر یارمەتیم بدە. \n\n- کوڕە بڕۆ کاکە، من کارم بەسەر ئەو کارانەوە چییە کوڕە بڕۆ... \n\n- سەلام گەورەم سەلام. \n\n- چییە کوڕە، ئەم لاوە چی ئەوێ! ؟ \n\n- وا دیارە ئێوە پیاوێکی گەورەن! تکایە یارمەتیم بدەن. \n\n- بڵێی بزانم ئەم پیاوە بێ ھۆشە کێیە؟ وادیارە مار پێوەی داوە! ؟ پەنجەی پێی، ماسیوە وایە ھەر وایە! ؟ \n\n- قوربان باوکمە، ئەمڕۆ لەم دەشتە خەوتبووین مار پێیەوە داوە منیش غەریبم کەس لەو دەوروبەرە شک نابەم، بیستم نەبی خان لەو دێیە، گوتم بچم یارمەتی لێ وەرگرم، ئەمزانی پیاوێکی گەورە ھەرگیز خاوەن نیاز بە ناھومێدی بەڕێ ناکا! \n\n- من نەبیم ئافەرین کوڕی باش، تۆباش ئەدوێی بڵێ بزانم ناوت چییە؟ \n\n- قوربان... نا... ناوم... لا... لاسە، ببوورەکە لە پێشدا ئێوەم نەناسی. \n\n- ئم- لاس! ؟ ئەبێ ئەم ناوەت بەناوی لاسە شۆڕی باڵەکییەوە کرابێ... ھا! ؟ \n\n- من خۆم نازانم بۆچی ناویان ناوم لاس، ڕەنگە باوکم بزانی بەداخەوە ئەویش ئێستا بێ ھۆشە! \n\n- نەبی لەبن لێویەوە دەڵێ: «چەندە کوڕێکی قۆز و شۆخ و شەنگە»... \n\nبڵێ بزانم کوڕی باش، ئەگەر من دەستوور بدەم باوکت ببەنە لای حەکیم و چاکی بکەنەوە ئەبی بە نۆکەری من! ؟ \n\nلاس لەبن لێویەوە «ئەی سەگە چەپەڵ...» قوربان من ئێستاش ھەر نۆکەرم. \n\n- ئەزانم. ئەزانم، بەڵام مەبەستم ئەمەیە کە- بتکەمە نۆکەری تایبەتی خۆم و ھەمیشە لەلای خۆم بمێنیەوە! \n\n- بە شانازییەوە گەورەم. \n\n- زۆر باشە... پێم بڵێ بزانم تۆ ھیچ سەرت لە شەڕ دەردەچێ! ؟ \n\n- بەڵێ قوربان تا ڕادەیەک تیرئەندازی و شمشیربازی و زۆرانیگرتن ئەزانم. \n\n- ئە زۆر باشە، کەوایە بگرە. ئەم شمشیرە، شمشیری تایبەتی خۆمە ئەگەر بە یەک جار ئەم چەنارە ساوایەت لەت کرد شمشیرەکە دەدەم بە خۆت. \n\n- مەرحەمەتی کە سەروەرم «خودایە گیانی مەراد بەم کارەوە بەستراوەتەوە باسکم بەھێز کە»\n\n- ئافەرین لاس، لەمە بەدوا تۆ نۆکەری ژێر دەستی خۆمی، ناویشت لاسە شۆڕە با ئەحمەدخان تێ بگا کە ئەگەر ئەو کوڕی ناوی لاسە شۆڕە من نۆکەرم ناوی لاسە شۆڕە. \n\n- سپاست دەکەم قوربان کە وەھایە دەستوور بفەرموون باوکم بەرنە لای حەکیم\n\n- زۆر باشە، ئەھای کوڕە! \n\n- بەڵێ قوربان\n\n- وەرە زوو ئەم پیاوە بەرە لای حەکیم، بڵێ زۆر باش دەرمانی بکا، ھەتا چەند ڕۆژی تر دەبێ چاک ببێتەوە. \n\n- بەسەر چاو گەورەم. \n\n- خێرا کە زووتر. \n\n- نەبی خان دەستووری داوە، تا باوکت بە تەواوی چاک دەبێتەوە لە ماڵی من بێ و ئاگاداری لێوەبکەم. لام وایە ئەمڕۆ کەمێک باشتر بێ. \n\n- سپاست دەکەم دایە پیرە، ھەڵبەت ئێمە باشی تۆمان لە بیر ناچێ و پاداشت دەدەینەوە. \n\n- ئۆ کوڕم ئەم قسە چییە، من بۆ پاداش ئیش ناکەم تەنیا دەمەوێ خودا لێم ڕازی بێ. \n\n- دیسانەوە سپاست دەکەم. خودا لەو کەسانە ڕازییە کە بە ھاواری لێقەوماوانەوە دەگەڵ، لەگەڵ ئەوەشا پێم خۆشە ئەم دیارییە بێ بایەخە لە من وەرگری فەرموو. \n\n- ئیتر ھا... ئاخ خودایە ئەم ھەموو ئەشرەفییە، بەڵام کوڕم من کارێکم بۆ ئێوە نەکردووە کە ئێوە پاداشم دەنێ. \n\n- تکایە دایە پیرە شەرمسازمان مەکە ھەڵی گرە. \n\n- خودا تەمەنت درێژ کا کوڕم، من قەبووڵم نەدەکرد، بەڵام تۆ ھێندە میھرەبانی کە ناکرێ دەستت بدەمەوە دوا! \n\n- ھەڵبەت تۆ خۆت لە من باشتر دەزانی کە باوکم نیازی بە ئاگا لێ بوون ھەیە پێویست نییە بە ڕاسپێری من ھەر کات پارەت ویست بە من بڵێ. \n\n- بەسەر چاو گەورەم، دەی ئێستا با بڕۆم خەریکی چێشت لێنان بم، باوکت دوو سێ ڕۆژە ھیچی نەخواردووە. \n\n- ئا بڕۆ دایە پیرە بە خودام ھەسپاردی، تا تۆ دێیەوە من ئاگام لێدەبێ. مەراد، مەراد، \n\n- ھ... ما\n\n- چۆنی؟ من لاسم، چاوت بکەوە. \n\n- قوربان لە مێژە حاڵم باشە، پێم خۆش بوو بزانم تۆ چیت بەمانە گووتووە و چۆنت خۆت ناساندووە، ھەتامنیش ھەروا بڵێم، گوتم نەکا قسەی من و تۆ یەکتر نەگرێتەوە و درۆکەمان ئاشکرا بێ. \n\n- تۆ باوکی منی و مارپێیەوە داوی، منیش ناوم لاسە و لەو وڵاتەش غەریبین، پێت چۆنە؟ \n\n- ناوت لاسە، جا بۆچ لاس؟ مەگەر ناوی دیکە نەمابوو ناوی خۆت گوتووە؟ \n\n- بەسەر زارم داھات، بە ھەڵکەوت، خراش نەبوو، نەبی منی کردۆتە نۆکەری تایبەتی خۆی بە شانازییەوە دەیگوت ئەگەر ئەحمەد خان کوڕی ھەیە ناوی لاسە، منیش نۆکەرم بەم ناوە ھەیە لەمەش سەیرتر ناوی ناوم لاسە شۆڕ. \n\n- خودا بتپارێزێ سەروەرم، دەستت داوەتە کارێکی پڕ مەترسی. \n\n- ئا... نەت بیستووە ئەڵێن گۆم ھەتا قووڵ بێ مەلەی خۆشترە. \n\n- ھ... ھە بەڵام ئەم گۆمە ھێندە قووڵە لەوانەیە بمان خنکێنێ قوربان. \n\n- کارێکە و کراوە، پیاو ئەبێ بیر لە داھاتوو بکاتەوە، ئەگەر کەوتە مەترسییەوە بزانێ بە چ ڕێگایەکدا ئەکرێ خۆی ڕزگار بکا! ؟ دەنا بیرکردنەوە لە باری ئەمەوە کە خۆم خستۆتە ئەم مەترسییەوە زیاتر سەر لە پیاو دەشێوێنێ. \n\n- بە ڕاستی ئەتۆ کوڕی سەرپشتی شێری من لەگەڵ ئەم ھەموو تاقیکاری و شەڕەدا کە دیومە ناچارم خۆم بدەمە دەست تۆ. \n\n- ئاھ... ھ ئەوە پیرەژنەکەیە کە ھاتەوە دیسانەوە تۆ باوکی من کوڕ... دەی بابە گیان دیارە حاڵت باشترە! ؟ \n\n- نەھارم بۆ ھێناون ھیوادارم بەدڵتان بێ! ؟ \n\n- بابە ئەم دایە پیرە، لە ڕادەبەدەر میھرەبانە، لەم ماوەیەدا کە تۆ بێ ھۆش بووی، ھەر لە ژوور سەرت بووە و ئاگاداری لێوە کردووی. \n\n- زۆر سپاست دەکەم، خودا پاداشتت بداتەوە. \n\n- من ئەبێ سپاسی ئێوە بکەم برادەر، بە ئومێدی خودا زوو چاک دەبیەوە و ئەچیەوە لای ژن و منداڵەکەت ئەو دەمەی یادێکیش لەم دایە پیرە بکەن. \n\n- ھەڵبەت ھەروایە ئێمە فەرامووشت ناکەین. \n\n- دەبی بابە گیان من ئەبێ بڕۆمەوە لای خان نەکا فەرمایشێکی ھەبێ. \n\n- بەخودات ئەسپێرم کوڕم، بەخودات ئەسپێرم. \n\n- خودا حافیز دایەپیرە. \n\n- خودات لەگەڵ کوڕم. \n\n- لاس: باوکت چۆنە حاڵی باشترە! ؟ \n\n- بە سایەی ئێوەوە قوربان، لام وایە تا سێ چوار ڕۆژی تر بتوانێ جێگاو بان بەجێ بێڵێ! ؟ \n\n- بەڵام باشتێکت پێ بڵێم، ئێمە کارمان زۆرە ناتوانین چاوەڕوانی باش بوونەوەی باوکت بین، چونکە ئەحمەدخان زانیویە کە ئێمە ئەمانەوێ بچینە سەری ئەگەر بکەوێتە خۆیی و وریابێتەوە چاری ناکەین. ئەبێ ھەرچی زووتر ھێرشمان دەست پێ بکەین. \n\n- بەڵام گەورەم من تا باوکم باش نەبێتەوە ناتوانم لە خزمەتتان دابێم. \n\n- چی؟ ناتوانم! ؟ ناتوانم یانی چی؟ تۆ نۆکەری منی، ھەرچی من دەڵێم دەبێ وا بکەی\n\n- لاس لەبن لێویەوە: «ئەگەر لەبەر پاراستنی مەراد نەبوایە. ئێستا حاڵیم ئەکردی»\n\n- با ئەوەشت پێ بڵێم لەمە بەدوا کاتێ من قسەت لەگەڵ دەکەم مافی ئەوەت نییە لەبەر خۆتەوە ورتەت بێ. \n\n- بەسەرچاو قوربان، بەسەرچاو. \n\n- دەی ئێستا بڕۆ خۆت سازکە ئەم شۆ دەبێ داژۆین. \n\n- چیت کرد سەروەرم، وا دیارە، کەمێک ناڕەحەتی! ؟ \n\n- ئەم چەپەڵە لێم تووڕە بوو، وە پێی گوتم دەبێ خۆم سازکەم بۆ شەڕی باوکم دەیانەوێ ئەم شۆ ھێرشیان دەست پێ بکەن. \n\n- ئەی سەگە چەپەڵ، ئەگەر ئێستا ئەمتوانی بەسەر پێوە خۆم بگرم، بە شمشیر لەتم دەکرد، ئەبێ ھەواڵ بدەین بە خان، دڵنیام ئەوان بیری ئەمە ناکەنەوە کە بەم زووانە ھێرشی نەبی دەست پێ بکا، لەبەر ئەمە خۆیان ئامادە نەکردووە! \n\n- ئاھ... تۆ خۆت ئاڵۆز مەکە، من خۆم ئەزانم چ بکەم. \n\n- سەلام کوڕم، ئەمڕۆ باوکت حاڵی باشترە شوکر ھەرچی ویستوویە بۆم ئامادە کردووە، شەو و ڕۆژ بەسەریەوە دانیشتووم باوەشێنم کردووە. \n\n- سپاست دەکەم دایەپیرە، ھا... بگرە ئەمەش دەست خۆشانەت. \n\n- ئەی خودا تەمەنت درێژکا کوڕم، تۆ لە ڕادەبەدەر میھرەبانی. \n\n- دەی جا دایەپیرە بچۆ بۆ لای کارەکانت، ئێمە ئیشێکمان نییە. \n\n- بەسەرچاو کوڕم بەسەرچاو... ئەم لاوە ئەم ھەموو پارەی لە کوێ بووە! ؟ ئەبێ ڕازێک لە کاریان دا ھەبێ، منی بەم چەشنە لە ھۆدەکە دەرکرد ئەبێ وتووێژێکی نھێنییان ھەبێ، ھا... باشترە خۆمیان لێ بگرم بزانم ئەڵێ چی! ؟ ھا... ئێرە جێگایەکی باشە کە گوێم لە قسەکانیان بێ. \n\n- گەورەم کارێکی باشت نەکرد ئەم ئەشرەفیانەت دا بەم پیرێژنە، ئەو لێمان ئەکەوێتە شکەوە، ئەڵێ ئەم ھەموو زێڕەیان لە کوێ بووە! ؟ \n\n- قەیدی نییە مەراد ئەم ئافرەتە پیرە زۆری ئاگا لە تۆیە، دەبێ تۆڵەی زەحمەتەکەی بۆ بکەینەوە باوەڕ ناکەم بمانناسێ! ؟ \n\n- بەھ بەھ کوڕەکە بوو بە گەورەم، وا دیارە ئەمەش باوکی نیییە، چونکە پێی ئەڵێ مەراد، با ڕاوەستم دیسان... \n\n- دەی سەروەرم، نەبی ئەیەوێ ھێرش بکاتە سەر بابت! من زۆر نیگەرانم نازانم ئەنجامی ئەم شەڕە بە کوێ دەگات! ؟ \n\n- ئەوڕۆ پێش لەوەی تاو ئاوابێ، ئەبێ بڕۆین، تۆ ئەتوانی خۆت بەسەر ئەسپەوە بگری! ؟ \n\n- بەڵێ سەروەرم ئەتوانم، یانی ناچارم بتوانم. \n\n- ھەر ئەوەندە لێرە بتبەمە دەرەوە لە ئاواییەکی دیکە ئەتشارمەوە و خۆم ھەواڵەکە ئەبەمەوە بۆ باوکم. \n\n- ھا... کەوایە ئەمە لاسە، کوڕی ئەحمەد خانی مەزنە، ھەلێکی باشم بۆ ھەڵکەوتووە، ئەگەر ئەم ھەواڵە بدەم بە نەبی کۆشم پڕدەکا لە ئەشرەفی بەڵێ... بەڵێ ھات ھەر جارێک دێتە پێش، نابێ لە دەستی بدەم، ئێستا بابچمە ژوورەوە لە کاتی خۆیدا ئەچمە لای نەبی\n\n- ھاتمەوە گوتم نەکا نیازێکتان بە شتێک ھەبێ؟ \n\n- من ئەمڕۆ ئەڕۆمەوە خزمەت نەبی خان تۆ ئاگات لە باوکم بێ دایە پیرە\n\n- ئەی بەسەر چاو شەنگە لاوی بەژن و باڵا جوان وەک گلێنەی چاوم ئاگام لێ دەبێ دڵنیا بە کوڕم دڵنیابە. \n\n- خودا حافیز بابە گیان. \n\n- بە خودام سپاردی کوڕم، خودات لەگەڵ. \n\n- ئێستا کاتێکی باشە، ئەبێ بچم و ھەواڵ بدەم بە نەبی زۆر باشە... \n***"}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "لاس و خەزاڵ", "poem_title": "بەشی ٤", "poem_description": "", "poem_text": "- ڕاوەستە بزانم کێی! ؟ \n\n- کوڕم ھەواڵێکی گرنگم بۆ نەبی خان ھێناوە، ئەبێ ھەر ئەمشۆ پێی بگەینم. \n\n- بڕۆ پیرێژن بەیانی وەرەوە، خان ئێستا خەوتووە ناکرێ خەبەری کەینەوە. \n\n- بەڵام کوڕم ھەواڵەکە زۆر گرنکە، ئەترسم کات بەسەربچێ ئاخ. \n\n- بەڵێ بزانم ئەم ھەواڵە چییە! ؟ \n\n- گوێت بێنە پێشەوە! ... باپێت بڵێم... \n\n- ئەھا... زۆر باشە تۆ ھەر لێرە ڕاوەستە تا من ھەواڵ بدەم بە خان و ئەگەڕێمەوە. \n\n- ئەم پیرێژنە بەم شەوە لێرە چی دەکرد! ؟ وا دیار بوو شتێکی بە نیگابانەکە گوت... نەکا بە ڕازی ئێمەی زانیبێ و بیەوێ بە نەبی خەبەر بدا. ئەگەر وا بێ من و مەراد تێدا دەچین... وا باشە بچمە ناو ئەو ماڵە کەوا نەبی تێدایە... ئاھ... ئێرە زۆرباشە ئەوە پیرێژنەکە چووە ژوورەوە... ئاھ... با ئەمنیش بچمە ناو داڵانەکە ڕاوەستم... \n\n- دەی تۆ بڵێ بزانم تۆ دڵنیای کە ئەو کوڕە لاسی کوڕی ئەحمەد خانە! ؟ \n\n- بەڵێ قوربان، ڕاستە کە من پیر بووم، بەڵام ئاوەزم باش کار دەکا، لە پشت دەرگا کە خۆم گرتبوو بەم گوێیانەی خۆم بیستم کە پیاوە نەخۆشەکە بە کوڕە لاوەکەی ئەگووت سەروەرم. \n\n- ئەمە بەڵگە نییە پیرێژن، بزانم چی تریان گوت؟ \n\n- گەورەم، لاوەکە گوتی کە نەبی خان ئەیەوێ ھێرش بکاتە سەر باوکم، باوکیشم خۆی ئامادە نەکردووە بڕیاریان دا کە پیاوە نەخۆشەکە بەرێتە ئاواییەکی تر وە خۆشی بگەڕێتەوە لای ئەحمەد خان، وە ئەم ھەواڵەی بداتێ. دەزانی قوربان من خۆم بە کەنیزی تۆ دەزانم، ھەڵبەت نەمدە توانی ئەم ھەواڵە بە تۆ ڕانەگەینم. بەڵێ گەورەم، من کەنیزم... کارکەرم... \n\n- ئاھ... تۆ لە ڕادەبەدەر زۆر بڵێیی دەکەی، بەڵام ئەم ھەواڵەشت بەکەڵک بوو، ئەبێ کارێک بکەم ئەحمەد خان لەسەر مەیتی کوڕەکەی دانیشێ، بەڵێ سەری لاس ئەبڕم و ئەینێرمەوە بە دیاری بۆ ئەحمەد خان. ئاخر من و ئەو دۆستی لە مێژینەین، ھەر ئەبێ دیاریەکی وا باشی بۆ بنێرم... ھا... ھا... ھا... \n\n- قوربان کارێکت بە من نییە! ؟ \n\n- نە پیرێژنی فەرھادکوش کارێکم پێت نییە بگرە ئەمەش دەست خۆشانەت. \n\n- سپاست دەکەم گەورەم، سپاست دەکەم. \n***\n\n- ئێرە... زۆر باش بوو، بە ڕاستی زۆر باش بوو، ئەمجارە وا دیارە ھاتمەوە، ئەحمەد خان بە دیتنی سەری بڕاوی کوڕەکەی سەری لێ ئەشێوێ منیش بەیەک ھێرشی کوتوپڕلە ناوی ئەبەم... ھا... ھا... ھ\n\n- خان ئەتۆ زۆر زوو لە سەرکەوتنی خۆت دڵنیا ئەبی، ئەمە بۆ پیاوی شەڕانی باش نییە. \n\n- تۆ! ؟ تۆ لێرە چ دەکەی! ؟ \n\n- مەگەر فەرامووشت کردووە من نۆکەری تایبەتی تۆم، ھەرکاتێ بمەوێ ئەتوانم بێمەلات. \n\n- ھا... کە وایە ئێستا دەستوور دەدەم بتگرن. \n\n- ئەم... گەورەم ئاڵۆز مەبە، ئێرە جگە لە من و تۆ کەسی لێ نییە. \n\n- ئە ئەمان نا ئەمن خۆم ئەتکوژم... ھا بیگرە قوڕ وە سەر... ھا... ھ... \n\n- ئەھا ئەمجار بووی بە پیاو، وەرە پێشەوە وەرە پێشتر... نا... دیارە کەمێک لە شمشێر سەرت دەردەچێ... بەڵام ئیتر بەستە... ھا... بگرە... \n\n- مۆڵەتی مەدە گەورەم بیکوژە... \n\n- نامەراد... نا... وەرە دەستی ببەستە با بیبەینە لای باوکم... دەی مەراد... \n\n- نا گەورەم... ئەم مارە وا باشترە زوو سەری پان کرێتەوە، ماوە بفەرموو سەری لە لەشی جیا کەمەوە و جا سەرە بڕاوەکەی ئەبەینە لای خان... \n\n- نا مەراد چۆنی پێم گوتی وا بکە... یاڵڵا زووکە. \n\n- بەسەرچاو گەورەم، بەسەرچاو... دەست بێنە پێشەوە بەرازی پیس... دەست. \n\n- بەئەدەب بە مەراد بە ئەدەب بە. \n\n- دەست بێنە پیری لا مەسەب... \n\n- با دابەزین مەراد نەبی خان زۆر ماندوو بووە. \n\n- ئۆھ قوربان گورگی باران دیتووە، بەمانە ماندوو نابێ. \n\n- ئە مەراد، تۆ بە ھیچ جۆرێ تەربیەت فێر نەبووی، چەند جار پێم گوتی زمانت بە قسەی ناشیرین پیس مەکە. \n\n- ئە ببوورە گەورەم ببوورە. \n\n- من زۆر ماندووم، زۆریشم تینووە. \n\n- لەو نزیکانە چاوە کانییەک ھەیە لەوێ دائەبەزین بەڵام بە مەرجێ، نەبی خان بیری ھەڵاتن لە مێشکی خۆی دەرکا! \n\n- من بەدەستی بەسراوەوە بۆ کوێ ڕادەکەم\n\n- کە وایە لێ خوڕین\n\n- زۆر باشە با لێ خوڕین... \n\nئەحمەد خان: نەبی، من زۆرم چاکە بۆ تۆ ھەبوو، چەند جار لە مەرگ ڕزگارم کردی، بەڵام تۆ ئەمەک نەناس بووی، لەشکرت لێ کردم، پێم بڵێ نەبی لەبەر چی وات کرد! ؟ \n\n- من پیاوم لەبەرامبەر پیاویشەوە قسە ئەکەم تۆ ئەتەوێ کە ئێستاکە ئەسیری تۆم، بۆ دڵۆپێ خوێن بپاڕێمەوە و داوای لێبوردن بکەم! ؟ نا... نا خانی مەزن نا، نەبی ئەو نزمییە قەبووڵ ناکا، تۆش چۆنت پێ چاکە وا بکە؟ \n\n- ئافەرین نەبی ئافەرین سەد ئافەرین بە ڕاستی نەترسی، کە وەھایە بۆ مەرگ ئامادە بە مەراد. \n\n- بەڵێ قوربان! \n\n- فەرمانی من ئەوەیە کە نەبی لە چینی دیوار بگرن، پیاوی پیاو مەرگی پیاوانەشی دەوێ. \n\n- بەسەرچاو گەورەم بەسەرچاو. \n\n- دەستوور بدە ھەر کەس کە ئەیەوێ نەبی لەم حاڵەدا ببینێ ئازادە، با تێبگەن پیاوی وەک نەبی گاڵتە بە مردن دەکا. \n\n- ئۆھ سپاست دەکەم خان، پیاو قەدری پیاو ئەزانێ، منیش پێم خۆشە ڕواڵەتی پیاوانەی من لە سەرەمەرگیشا دەست و پێوەندەکانی تۆ بترسێنێ، وە بزانن دوژمنی گەورەیان چ پیاوێکە! ؟ \n\n- سەروەرم ئەمجارەش بیبەخشە، من ھەست ئەکەم پەشیمان بووبێتەوە. \n\n- کوڕم پەشیمان بوونەوە لە کاتێ وەھادا یانی ترسان و خوێڕی بوون، نەبی ئەگەر پەشیمان بێتەوە ئەیکوژم، چونکە پێم شوورەیییە دوژمنێکێ ترسەنۆکم ھەبێ، ئەگەر پەشیمانیش نەبووبێتەوە ھەر ئەیکوژم، چونکە پیاو لە دوژمنی ئازا ئەبێ بترسێ، جا ئێستا لە خۆی بپرسین کوڕم، بڵێ بزانم نەبی تۆ کام لەم مەرگانە ھەڵ دەبژێری! ؟ \n\n- مەرگی پیاوانە خان. س\n\n- بەڵام تۆ قوربان لە ھەردوو حاڵدا ئەیکوژی ئەمە ڕەوانییە. \n\n- بڕۆ دەرەوە لاس دوو شێری پیر باشتر لێک تێ ئەگەن مەعتەلی چی لاس؟ بڕۆ دەرەوە. \n\n- بەسەرچاو، بەڵام تۆش لەگەڵ نەبی زۆر جیاوازیت نییە. \n\n- ئاھ لاس، لەبیرت نەچێ چیت گوت ئێستا بڕۆ دەرەوە. \n\n- خودای گەورە ئەمانە چ جۆر ئادەمیزادێکن؟ بڕوانە چۆن بە ھەڵپە سەرنجی نەبی ئەدەن. بێ چارە لەم بەر خۆرەتاوە، تا پشتێنی لە ناو دیوار دایە. نەبی ئێستا حاڵی چ بێ؟ ... نا ئەمن ناتوانم ئەم ڕوانگە ناحەزەم چاو لێ بێ، ... بابچمە پێشەوە... تکایە گوێ بگرن! ئەگەرچی پیاو نابێ لەگەڵ ئێوە کە بەجارێ بوون بە دڕندەی کێوی بە ئەدەب قسە بکا ئێوە بۆچ لێرە کۆ بوونەتەوە! ؟ ھا ئەمە چ شانازیێکی تێدایە کە دوژمنیکی ئەسیر لەم حاڵەدا سەیر ئەکەن؟ ئایا ھیچ کامتان لە خۆتان ڕائەمینی دەست بداتە شمشیر و بچنە مەیدانی نەبی خان؟ نا... نا... ئێوەی ترسەنۆک ھەر لەمە ئازان سەیری دوژمنی داماو بکەن و پێی پێبکەنن، شوورەیییە، بە ڕاستی شوورەیییە ئێستا ئێوە گوم بن لەبەر چاوم. \n\n- مەعتەلی چن؟ بڵاوەی کەن یاڵڵا... \n\n- نەبی خان، ئەم شۆ چاوەڕوانی من بە دێم ئازادت دەکەم. \n\n- ئاھ... ھ من نامەوێ بەدەست کوڕی دوژمنم ئازادبم، مردنم لا باشترە. \n\n- من کوڕی شەرەف و ویژدانم، نەبی خان کوڕی دوژمن نیم، شەوێ چاوەڕێم بە ئێستا بەدوعا، تا شەوێ خۆت ڕابگرە. \n\n- لەناو ئەو ھەموو کێشکچی و نۆکەرە دا، لاوێکی ڕووبەند لە ڕووی چارە پۆشراو دێت و نەبی لە چینی دیوار دەربھێنێ و دەستی ھەموو پیاوەکانی من ببەستێ! ئاھە سەرشۆڕیی لەمە زیاتر چۆن ئەبێ! ؟ مەگەر ئێوە کەو بوون کەروێشک بوون، مەراد... مەراد... \n\n- بەڵێ قوربان، بەڵێ سەروەرم فەرموو. \n\n- مەگەر تۆ مردبووی؟ پێم بڵێ لەو کاتەدا لەکام جەھەنەم بووی مەراد! ؟ \n\n- گەورەم ئەو پیاوە کە ھاتبوو نەبی ڕزگار کردووە پیاوێکی ئاسایی نەبووە، وەک کێشکچییەکان ئەڵێن ھەر لە ماوەیەکی کورتدا شمشیری ھەموویانی لەدەست دەرھێناوە، ئەڵێن پیاوێکی باڵابەرزی بەھێز بوو، و ھیچ دەنگیشی لێوە نەھاتووە قوربان. \n\n- ئەمانە قسەی پووچن مەراد، من دەستوور ئەدەم ھەموو ئەو کێشکچییانە بکوژن، ... مەراد بڕۆ بزانە لەدەرێ چ باسە! ؟ ... ھا چبوو؟ \n\n- قوربان یەکێک لە کێشکچییەکان بوو، ئەم دەسرە ھەورییەی ھێناوەتە خزمەتت ئەی گوت کابرا بەم دەسرەیە دەستی ئەوی بەستووە. \n\n- بێنە بزانم... \n\n- فەرموو قوربان، فەرموو. \n\n- ئھ... ئەم دەسرەیە! ؟ ... لاس! ؟ ئەھای لاس؟ ... \n\n- بەڵێ گەورەم. \n\n- ئەم دەسرەیە دەناسی کوڕم؟ \n\n- بەڵێ گەورەم ھی منە. دەسرەی بەرخەنجەری منە. \n\n- ئەکرێ پێم بڵێی چۆن بووە بە دەسرەی تۆ دەستی ئەو پیاوە بەسراوە؟ \n\n- ئەو پیاوە من بووم! ئەوی کە نەبی ڕزگار کرد من بووم. \n\n- تۆ؟ بۆچی؟ تۆ وەڵامت نییە بیدەیەوە؟ ئۆھ لاس، خۆم ئەزانم چونکە لات وایە من و نەبی جیاوازیمان نییە! ھەردووکمان پیاوکوژ و خوێنمژین، بەڵام لاس ھەرچی بێ من باوکی تۆم، مەراد... مەراد\n\n- بەڵێ سەروەرم... بەڵێ\n\n- دەستی ئەو بێ ئەمەکە ببەستەوە و بیبە دەرەوە. \n\n- ھەمووتان بچنە دەرەوە ھەمووتان یاڵڵا گووم بن یاڵڵا بڕۆن... ئۆھ کڵۆڵی و چارەڕەشی چەندە بە ئاواتەوە بووم خودا کوڕێکم بداتێ، کوڕێک لە من و لە شەم لەسەر پشتی شێر و ئێستا ئەو کوڕە لەگەڵ دوژمنی من بۆتە ھاودەست، ... بەڵام، بەڵام من ئەزانم ئەبێ چبکەم، خۆم ئەزانم ئەبێ چی بکەم. \n\n- قوربان ھەر دە کەسەکە ئامادەن، دەستوور چییە؟ لاسە شۆڕیشی لە مەیدانە. \n\n- بڕۆین مەراد، ئەمڕۆ گۆڵمەزێکی خۆشمان بەدەستەوەیە... بڕۆین\n\n- فەرموو بابڕۆین... \n\n- گوێ بگرن، ئێوە دە کەس بوون و نەتان توانی ئەسیرێک بپارێزن، لاس کوڕی من دوژمنی لە بەند ڕزگار کرد، کە وەھایە پێویستە ئێوە بە تێکڕایی دەگەڵ لاس بەشەڕبێن، ئەگەر بیکوژن لاس بەسزای خۆی گەیشتووە، ئەگەر ئەویش ئێوە بکوژێ، ئێوە ئاکامی خوێڕیەتی خۆتان وەرگرتۆتەوە... دەی جا ئێستا دەست پێ بکەن... \n\n- ئەوانە برای منن شمشیر لە من ناکێشن و ئەمنیش خۆینی ئەوان ناڕێژم. \n\n- ئەمە دەستووری ئەحمەدخانە، ئەبێ بەڕێوە بچێ، یاڵڵا... دەست پێ بکەن\n\n- وەرنە پێشەوە بمکوژن، بەڵام من ناتانکوژم. \n\n- تۆ ترساوی لاس، کوڕی سەر پشتی شێران نابێ بترسێ. \n\n- ناگەورەم من ناترسم بەڵام لە برا کوشتن بێزارم... گای ئێوە ترسەنۆک بۆ ڕزگار بوونی خۆتان خەریکن من ئەکوژن ھا... ؟ باشترە ئێمە شەڕ نەکەین، با خان ھەموومان بکوژێ\n\n- نا... دەستووری خانە ئەبێ بەڕێوەبچێ بگرە سەروەرم... \n\n- ھا کە وایە ناچارم بیکەم... جا... ھا بیگرە... \n\n- ئاھ... ھ... \n\n- ھانێ ئەوەش بۆ تۆ... \n\n- ھا ئەوەش بەشی تۆ\n\n- ئافەرین لاس، سەد ئافەرین\n\n- ھابگرە ئەوەش بۆ تۆ کە دواین کەسی. \n\n- ئافەرین لاس... ئافەرین، لاس ھەر دەیانی لە مەیدان دەرکرد، بەدەستووری من ھەم لاس و ھەم ئەم کێشکچییانەی ئازادن، من لە تاوانیان خۆش بووم. \n\n- لێبوردن ھی گەورەیە سەروەرم، کە وەھایە با بچم ئەم ھەواڵە بدەم بەلاس و بیھێنمە خزمەت خانی مەزن. \n\n- نا مەراد پێویست ناکا بێتە لام، ئەو ئێستا زۆر ئاڵۆزە لێی گەڕێ باتووڕەیی و پەژارەی دامرکێ، ئەوجار خۆم قسەی لەگەڵ دەکەم ئەوە من ڕۆیشتم مەراد. \n\n- فەرموو قوربان لاس لەو کاتەوە ئیتر کزو مات ببوو، لە گۆشەیەکا دائەنیشت و بیری ئەکردەوە، تەنانەت لە بارەی جوانی و ھەڵبەست و زانستیشەوە قسەی نەدەکرد، لە ھاودەنگەکانی کەنارەی گرتبوو، لەو ماوەیدا ئەحمەد خان ھەرچی ویستی دڵی بھێنێتەوە جێ بۆی نەکرا، وردە وردە قاو داکەوت کە لاس چەشنە شێتییەکی بەسەراھاتووە، بەڵام لەڕاستیدا وەھا نەبوو، لاس خەونی بە کچێکەوە دیبوو، و لە خەوەکەدا ئاشقی ببوو- لەبەر ئەمە پێی خۆش بوو بە تەنیا بێ و بیر لەو پەرییە بکاتەوە کە شەوێک ھاتبووە خەوی و دەرگای بەھەشتی باوەشی خۆی بۆ ئاواڵە کردبوو، پاشان لە کاتی ڕۆشتنیا پێی گووتبوو من لە کوێستانێکی سەرسەوز و بەھاراویدا ئەژیم بمدۆزەرەوە. لاس لەو کات دا نزیکەی ٢٠ساڵ تەمەنی بوو، و برایەکی چاردە ساڵەشی ھەبوو کە زۆری خۆش دەویست. \n\n- نا... ھیچ سوودی نییە، ئیتر ھیچ شتێک خۆشم ناکا... خودایە من بە جوانی پیرم، بەڵام نا، نابێ ھیوابڕاو بم، ئەبێ بکەومە شوێنی، ئەبێ یەکجار جوان بێ، ھەروەک لە خەوەکەما دیتم، باڵا بەرز، کەمەر باریکە، بەناز، دوو چاوی گەش، دوو پرچی ڕەشی ئاوریشمی، پێکەنینێک وەک بزەی مانگەشەو... ئاھ کەسێک بەرەو ئێرە دێ! بۆ من تەنیا دیتنی خۆم بەسە ھەر ئەتوانم دیتنی ئادەمیزادێک ھەموار کەم، ئەویش خۆمم، بەڵام بریا تەنانەت خۆشم ھەواڵی خۆم نەبوایە... چەندە ناخۆشە... \n\n- ئاھ کوڕم ئەمەوێ قسەت لەگەڵ بکەم. \n\n- زۆر سەیرە کوڕ و باوکێک ئەوەندە لێک دوور بن، وا نییە گەورەم! ؟ \n\n- ئۆ بۆچ کوڕم بۆچ، ھەم سەیرە ھەم ناخۆشە، بەڵام ڕۆڵەم، ئەوەی وا دووری ئەکا تۆی. \n\n- وە ئەوەش کەوا ھیچ گوێ ناداتە ویستی کەسێکی تر تۆی قوربان. \n\n- تۆ خوێندەواری کوڕم، ماوەی چەند ساڵ سەرت بەم کتێبە پەڕزەردە پەرپووتانەدا گرت، بەڵام ژیان کوڕم لەناو کتێبا نییە کوڕم لەدەرەوەیە، لەسەر ئەم سەر زەوییە بڕوانە کوڕم بڕوانە ئەم خۆرەتاوە ھەست دەکەم، گوێم لە دەنگی ئەم مەلانەیە، تەنانەت شنەی ئەم شەماڵە لەسەر خۆیشە ھەست دەکەم ئەمەیە ژیان، کە وەھایە من زیندووم، من زیندووم کوڕم، و زیندووش نیازی ھەیە، بەمە کە فەرمانی ڕەوابێ. \n\n- ھەموو کەس لێ بترسێ، پڕبەدڵ ناخۆشیان بۆی، بەڵام لە ترسان بە قسەی بکەن... ھا؟ ئەمەیە مانای نیازی ژیان گەورەم! ؟ \n\n- پیاوی پیاو ئەبێ دۆست و دوژمنی ھەبێ کوڕم، دۆستەکانی خۆشیان بوێ و دوژمنەکانی لێی بترسێن، مەگەر نەتبیستووە دەڵێن گەورەیی پیاو بە ژمارەی دۆست و دوژمنی ڕا دەردەکەوێ؟ \n\n- بەڵێ سەروەرم، بەڵام پیاو ئەتوانێ کارێ بکا کە دوژمنی نەبێ و ھەموو کەس خۆشی بوێ. \n\n- بە ھەڵە چووی کوڕم، بە ھەڵە چووی، لەو کاتەوە دونیا دروست کراوە ئادەمیزادێک نەھاتووە کە ھیچ دوژمنی نەبووبێ، مەگەر خوێڕی و بەڕەڵڵا و پیاوی بێ بایەخ کە ئەوانیش خۆیان دوژمنی خۆیانن، دوژمنی ناو و پلە و پایەیی خۆیانن، ئێستا پێم بڵێ کوڕم، ئەتۆ ئەتەوێ چبکەی. \n\n- ئەڕۆم بابە، ئەڕۆم بۆ جێگایەکی کە ھیچ کەس نەمناسێ. \n\n- ئۆ لاس، لاس مەگەر شێت بووی. بۆ کوێ ئەتەوێ بچی؟ ئاخر من تێناگەم تۆ چیت کەمە کوڕم. \n\n- من ئەوەم کەمە ھێشتا نازانم کێم؟ بۆچ ئەژیم، ھێشتا نازانم ژیان یانی چی، ئەچم ژیان بدۆزمەوە. \n\n- تۆ بەجارێ ئاوەزت تێکچووە کوڕم، بۆوەی نابی پیاو لەگەڵت بدوێ، خۆت دەزانی چۆنت پێ باشە وابکە. \n\n- من نامەوێ ببمە ھۆی نارەحەتی تۆ گەورەم، بەڵام ناچارم سەری خۆم ھەڵگرم، ڕەنگە بەختەوەری لە ھەرێمێکی تر چاوەڕێی من بێ. \n\n- بۆ ھەر جەھەنەمێک ئەچی بچۆ، بەڵام لەبیرت نەچێ لاس! ئەتۆ ترسەنۆکی، ناوی بەرزی خانەدانی خۆت پێ ناپارێزرێ بۆیە ڕادەکەی، ئیتر قسەیەکم نییە لاس من ڕۆیشتم. \n\n- بەخێر چی گەورەم. \n\n- ئەی ھەر ئەو ڕاستی ئەکرد، پیاو ناتوانێ ھەموو کەس لە خۆی ڕازی کا دەی ئێستا دەبێ چبکەم، تەنیا ڕێگام ئەمەیە کە بڕۆم بەرەو چارەنووس، ئەم ھەموو چەپڵەڕێزانەی بۆیان دەکردم چەند پیاوی ورد و درشت ئافەرینیان بۆ ئەناردم بەشانازیمەوە ھەڵپەڕکێیان دەکردە. ھەموویان ئەمانە لە گوێمدا ئەزرینگێتەوە... ئاخ... \n\nچی؟ ھەرای پیاوانی شەڕانی، حیلەی ئەسپ و ناڵەی برینداران دێتە بەر گوێم، فەرمانی ھێرشی باوکم. خودای گەورە وڵات یەک پارچە ئەبووە بە تەمومژ بە ئاگر و خوێن... \n\n- ئاھ.. ئەڤ... ئەڤ... ھا... \n\n- ئامانیان مەدەن... بیانکوژن... ھا لەسەری منو کەوێ گەنجانی باڵەکی ڕۆژی پیاوەتییە... بیانکوژن... \n\n- نا ئیتر ئێرە جێی من نییە، ئەبێ بڕۆم، ھەرئەم شۆ. \n***"}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "لاس و خەزاڵ", "poem_title": "بەشی ٥", "poem_description": "", "poem_text": "لاس سەری ھەڵگرت و ڕۆیی، ڕووی کردە ھەرێمێکی کوێستان کە زۆر لە باڵەکایەتی دوور بوو، کاتێ گەیشتە وێ تەماشای کرد کە بێری خەریکی مەڕ دۆشینن وە پیاوێک کە وا دەرئەکەوێ گەورەی خێڵەکە بێ لەگەڵ دەست و پێوەندەکانی ڕاوەستابوو. \n\n- کوڕینە من ئەو لاوەم لێرە نەدیبوو! ؟ لام وایە ئاپورە بێ، ئەبێ بانگی کەن بزانم کاری چییە، بانگی کەن! \n\n- ئەھای کوڕە وەرە ئێرە خان کاری پێتە. \n\n- سەلام قوربان\n\n- سەلام کوڕم سەلام، بڵێ بزانم خەڵکی کوێی؟ کارت چییە لێرە؟ \n\n- قوربان گەنجێکی غەریبم، لە کار ئەگەڕێم، کەمێکیشم خوێندووە. \n\n- ئەھا... زۆر باشە کوڕم، ئەمن ڕات دەگرم ئەتکەم بە میرزای خۆم. \n\n- خودا ڕاوەستاوت کا گەورەم. \n\n- کە وەھایە ھەر ئێستا بڕۆ سەر کار بڕۆ... ڕاستی بڵێ بزانم ناوت چییە؟ \n\n- ناوم لاسە قوربان. \n\n- لاس؟ زۆرباشە. \n\n- بڵێ بزانم خەڵکی کوێی؟ \n\n- خەڵکی باڵەکایەتیم گەورەم. \n\n- کە وەھایە ئەحمەد خانی مەزن ئەناسی! ؟ \n\nلام وایە تۆش بە شانازی لاسی کوڕی ئەحمەد خانەوە ناویان ناوی لاس... بەڵێ؟ بەڵێ قوربان\n\n- زۆرباشە، زۆرباشە، باشە ھەر ئێستا بڕۆ سەر کارت، خەریکی کارت بە بڕۆ. \n\n- بەسەرچاو گەورەم. \n***\n\n- دایە ئەتۆ ئەو کوڕەت دیوە کە تازە بۆتە میرزای باوکم! ؟ \n\n- بەڵێ کچم دیومە، لاوێکی یەکجار جوان و باڵا بەرز و پێکەوتووە. \n\n- من زۆر تاریفی لاسی باڵەکایەتم بیستووە بەڵام باوەڕ ناکەم ئەویش لە جوانییا بگاتە ئەم لاوە، بەھەڵکەوت ناویشی لاسە دایەگیان، و خەڵکی باڵەکایەتیشە. \n\n- کچم تۆ خۆت ئەزانی من ھەمیشە مەحرەمی نەھێنی تۆ بووم، تۆ لە باوەش مندا پەروەردە کراوی، جگە لەوەش من خزمەتکاری بنەماڵەی ئێوەم ھەڵبەت نامەوێ تۆ نارەحەت بی بەڵام کچم وام ھەست کردووە دڵت داوە بەم لاوە. \n\n- مەگەر ئیرادێکی ھەیە دایە! ؟ \n\n- ئەرێ کچم، تۆ کیژی خانی، و ئەو کوڕێکی ھەژار و بێخانەدانە، ئێوە بۆ یەک نابن، و باوکت ھەرگیز ڕازی نابێ تۆ بدا بەو کوڕە. \n\n- دایە دڵی ئەوینداری کەی لەم شتانە دەفکرێ، باشتر نییە لە باتی ئەوەی ئامۆژگاریم کەی، کارێ بکەی لاس لە ئەوینی من ئاگادار بێ. \n\n- ئاگات لە خۆت بێ کچم، تۆ خەریکی کارێک ئەکەی کە ھەم سەری ئەو و ھەم ئابڕووی بنەماڵەکەتی تێدا دەچێ. \n\n- دایە گوتم کە من بە فەرمانی دڵم ئەجوڵێمەوە و لە ھیچ کەسێکیش باکم نییە. \n\n- زۆر باشە کچم بزانم چم لەدەست دێ. \n***\n\n- سەلام میرزا، ئەوە لێرە چی ئەکەی؟ \n\n- ئەھ ئەوە تۆی دایە، ؟ دە فەرموو دانیشە فەرموو، خەریکی خوێندنەوەی لەیل و مەجنون بووم. \n\n- من ئەو بەسەرھاتەم بیستووە، و کاتێ کە خەزاڵ مناڵ بوو ھەموو شەوێ ئەم داستانەم بۆ ئەگوت تا خەوی لێ دەکەوت. \n\n- ئاخ... ھ... خەزاڵ... خەزاڵ... شازادەی جوانی\n\n- چییە میرزا وا دیارە ڕەنگت ھەڵبزرکا؟ \n\n- ئۆھ نا... نا دایە شتێک نییە، وەرە دانیشە با بۆت بگێڕمەوە کە لەیل و مەجنون چۆن ئاشقی یەکتر بوون. \n\n- ھا ئەوە دانیشتم دەی جا فەرموو! \n\n- کوڕێکی عەرەب بوو بە ناوی قەیس لە خێڵی عامر. زۆر بەدەسەڵات بوو لاو چاک بوو... لەو کاتەوە کە لاس ڕۆیی، ٥ ساڵ تێ ئەپەڕێ ھەموو لە دۆزینەوەی لاس ھیوا بڕاو بوون: برا چکۆلەکەی لاس کە ناوی ھەباس بوو تێگەیشت خووڕەوشتی تەواو وەک باوکی ئەحمەد خانە، بەھێزو بێ بەزەیی و پیاوی شەڕ و مەیدان لەو ماوەیدا شەمی خێزانی ئەحمەدخان نەخۆش کەوتووە کە خانی داوا کردوە پێش مەرگی زەماوەندێک بۆ ھەباس ڕێک بخا. \n\nئەحمەد خان پیاوی بەھەموو لایەکا ناردووە، لە ئاکاما خەزاڵی کچی ئەو. خانەی پێ باش بووە کە لاس بە نۆکەریی لەلایەتی... خان و ھەباس و دەست و پێوەندێکی زۆر ساز بوون بچن خەزاڵ دیاری کەن... \n\n- زۆر بەخێر ھاتن... سەر فەرازت کردم، من بچووکی تۆم قوربان، فەرمانت لەسەر سەرمە. \n\n- تۆ برای منی خان، سپاست دەکەم ئەم چەند ڕۆژە میواندارێکی باشت کرد، بەڵام پێم خۆشە بزانی من بۆچ ھاتووم! ؟ \n\n- ماڵی بچووکی خۆتە گەورەم، ئەمر کە فەرموو. \n\n- ھەباسی کوڕم کاتی ژن ھێنانیەتی، کوڕێکی باشیشە ئەمەوێ بە بچووکی خۆتی قەبووڵ کەی و خەزاڵی کچتی بدەیەی. \n\n- سەروەر زادەی منە قوربان، بۆ من شانازییە کە کوڕی خانی مەزن بەکچی من ڕازی بێ. \n\n- زۆر مەبارەکە، زۆر مەبارەکە، کە وەھایە ھەباس بڕۆ دەستی خەزوورت ماچ کە. \n\n- بەسەرچاو قوربان... \n\n- ھا... پیرۆزبێ، پیرۆز بێ\n\n-... تق... تق... \n\n- لاس قەی ناکا وەرە ژوورێ. \n\n- مەبارەکت بێ خەزاڵ. \n\n- مەبەستت چییە لاس! ؟ من شتێکی تازەم نەکڕیوە. \n\n- نا شتێکی تازەت نەکڕیوە، بە مێردێکی تازە فرۆشراوی. \n\n- ئەم قسانە چییە لاس! ؟ مەگەر لە بیرت چۆتەوە من و تۆ پەیمانمان بەستووە! ؟ \n\n- ئەمەوێ دڵنیابم گیانەکەم پێم بڵێ بزانم تۆ منی ھەژاری نۆکەری باوکت ھەڵئەبژێری یان کوڕی خانی مەزنی باوکت... ھا! ؟ \n\n- من کارم بەسەر ئەمەوە نییە کە ئەو کوڕە کێیە؟ و باوکیشم کێی پێ خۆشە، چونکە لە پێشا بەڵێنم داوە بە تۆ، مەگەر دڵ ئەکرێ بەچەند کوتەوە لاس؟ \n\n- با ڕاکەین خەزاڵ، لێرە بڕۆین، بچینە شوێنێک کەس نەمان ناسێ. \n\n- ڕاکەین؟ ئاخر بۆ کوێ مەگەر ئەگونجێ؟ \n\n- ئۆھ... نا... نا گیانەکەم، من نازانم ئەڵێم چی لێم ببوورە. \n\n- ئەگەر تۆ پێت خۆشە، من قسێکم نییە، ئامادەم بۆ ھەر کوێ بڵێی لەگەڵت بێم. \n\n- نا خەزاڵ نا، باشترە چاوەڕێ بین بزانین چی پێش دێ جارێ بە دوعا گیانەکەم... \n\n- بەدوعا لاس... \n***\n\n- ئاخ، تا ئێستا کێ گیری وای کردووە؟ براکەم بۆتە بەرھەڵستم، بەڵام ئەو چووزانێ، وا دیارە من بە ھیچ بارێکا ڕاحەتیم نییە، ئەمەش نەھاتێکی تر... ئەھ... ئەو پیاوە منی دی، ئەگەر بزانێ لە ھۆدەکەی خەزاڵ دێمە دەرێ کارەکە بە تەواوی خراپ دەبێ با خۆم بشارمەوە... \n\n- ئەو پیاوە کێ بوو! ؟ من بە چاوی خۆم دیم لە ھۆدەکەی کچی خان ھاتە دەرەوە... بۆ کوێ چوو ئەبێ بگەڕێم و بیدۆزمەوە... \n\n- ئەی خۆ ئەوە پیاوەکەی باوکمە خەریکە بمدۆزێتەوە... باشترە بە مستێک بێ ھۆشی کەم با کەمێکی تریش بێتە پێشەوە... ئاھ ئەو جار چاکە. \n\n... بمبوورە ناچاربووم... ئێستا چی بکەم! ؟ باشترە بە کۆڵ خۆمی دادەم و بیبەمە ھۆدەکەی خۆم ھەتا دێتەوە سەرەخۆ... \n\n- ئاخ... ئاخ من بۆ لەم ھۆدەیەم! ؟ \n\n- تۆ لەلای منی عەزیز. \n\n- تۆ قوربان، تۆ! ؟ تۆ لێرە چی ئەکەی؟ ئەی خودایە زۆر شوکر کە چاوم بە تۆ کەوتەوە. \n\n- س س ست، ھێواش تر عەزیز بەسەر ھاتی من زۆرە، ئێستا ھەمووت بۆ دەگێڕمەوە، گوێ ڕاگرە! کاتێ من لە باڵەکایەتی وەدەرکەوتم... \n***\n\n- بیستوومە لاوێک لە باڵەکایەتییەوە ھاتۆتە لات و ناوی لاسە. ئەمە ڕاستە! ؟ \n\n- بەڵێ سەروەرم، بەڵێ، کوڕێکی یەکجار باشە من ڕامگرتووە کردوومە بە میرزای خۆم. \n\n- ئۆخ خودایە بڵێی ئەمە لاسی کوڕی من بێ. \n\n- خان پێم خۆشە بیبینم، لام وایە ئەبێ لە دایک و باوکی تۆرابێ. \n\n- قوربان بە چەشنی خۆی ئەڵێ، دایک و باوکی مردوون، ھیچ کەسی تریشی نییە. \n\n- ئەھا... \n\n- من دیومە گەورەم، لاوێکی لاواز و بێ دەنگە لام واش نییە خەڵکی ئەو باڵەکایەتییەش بێ، چونکە من نەمناسییەوە. \n\n- ئاھ ئەو ھیوایەشم بە ھیچ دەرچوو، زۆر باشە، زۆر باشە عەزیز کەوایە قەیدی نییە. \n\n- «باش بوو بانگی نەکرد، دەنا لاس وای دەزانی من ڕاستیم پێ گوتووە». \n\n- قوربان گەنجەکان ئەیانەوێ بچن بۆ ڕاو، ھەباسیش ئامادەیە، ئایا ماوە ئەفەرموون! ؟ \n\n- ھەڵبەت ھەڵبەت خان، بۆ لاوەکان ھیچ شتێ لە ھەڵپەڕکێ و ڕاو خۆشتر نییە. \n\n- سپاس میرم کە وەھایە کوڕینە سواربن بابڕۆین. \n***\n\n- ئەھای کوڕینە ڕاو بەسە ئیتر بەرەو ماڵ ئەبینەوە ئەگەڕێینەوە بۆ ماڵ، بەڵام نا... نا ڕاوەستن بزانم ئەو کابرایە کێیە کە ئەو گوڵە کێوییانە ئەچنێ و چەپکە چەپکەیان ئەکا... ئەھا کوڕە وەرە بزانم ئەو گوڵانەت بۆچییە؟ وەرە بزانم. \n\n- خودایە ھەباس چەند گەورە بووە، بۆتە پیاو، بڕوانە ھەروەک باوکم فەرمان ئەدا، بەڵام خوا بکا بەم چەشنەی کە من خۆم گۆڕیوە نەمناسێتەوە. \n\n- ھای لەگەڵ تۆمە کوڕە... وەرە ئێرە مەگەر کەڕی؟ ... بڵێ بزانم ناوت چییە؟ \n\n- ناوم لاسە گەورەم. \n\n- ھا... ھ... بێ جات کرد کە ناوت لاسە، لاس تەنیا لاسە شۆڕی باڵەکییە، ئەویش برای منە. \n\n- بۆ من شانازییە کە ھاوناوی برای ئێوە بم. \n\n- ئەم... ئەو گوڵانەت بۆ چییە؟ \n\n- گەورەم دەیبەمەوە بۆ دەزگیرانم. \n\n- ھا... ھ؛ گوێتان لێیە کوڕینە، ئەمەش دەزگیرانی ھەیە... ھا... ھا بڵێ بزانم دەزگیرانەکەت ناوی چییە! ؟ \n\n- «ئەو کوڕە بۆ وا بێ ئەدەب بووە کاتێ من ھاتم وانە بوو». \n\n- بۆچ لاڵ بووی؟ پرسیم ناوی چییە؟ \n\n- ئۆ... ناوی خەزاڵە گەورەم. \n\n- ئوھ- خودایە کارەکە خەریکە خرا دەبێ. \n\n- ھ... گوتت ناوی خەزاڵ! ؟ خەزاڵ ناوی دەزگیرانی منە. \n\n- گەورەم ناو ھەمووی ئی ئادەمیزادن، بە بەژنی کەسێکی تایبەت... \n\n- ھا... دەمت ببەستە چەپەڵ، ھای کوڕینە وەرن، وەرن خێراکەن لەبەر چاوم گومی کەن لێی بدەن کوڕینە. \n***\n\n- گەورەم، من ئامادەم ڕووبەندێک بە ڕووما دادەم و دەچمە مەیدان. \n\n- ڕووبەندت بۆچییە کوڕم؟ \n\n- قوربان نامەوێ بمناسن، ئەڵێم نەکا خانی مەزن پێی ناخۆش بێ نۆکەرێکی تۆ دەچتە مەیدانی کوڕەکەی. \n\n- بەڵام کوڕم ئاگات لە خۆت بێ، ھەباس ھەم پاڵەوانە ھەم زۆر بێ بەزەیییە، ڕاستە ئەمە بۆ تاقیکردنەوەیە، بەڵام ئەگەر ڕقی ھەستێ لەوانەیە بتکوژێ. \n\n- دڵنیابە گەورەم. ئاگام لە خۆمە، دەی جا ئەگەر ماوە بفەرمووی من بڕۆم. \n\n- خوا ئاگادارت بێ بڕۆ\n\n- ھا کێ ھەیە لەگەڵ من دەست و پەنجەیەک نەرم کا؟ کەس نییە؟ \n\n- من ئامادەم، ئەوەش شمشیرەکەم. \n\n- ھا... ھ... ھا... مەگەر تۆ دزی کە خۆت لە ژێر ئەم ڕووبەندەدا شاردۆتەوە؟ ھا... \n\n- دەمت ببەستە و باسکت بخەکار، ھێندەش پێ مەکەنە ئەترسم لەدواییدا بگری! \n\n- ئۆھ زۆر بەخۆت دەنازی، بەم ڕووبەندەتەوە ھاتوویەتە مەیدانی من! خۆت بگرە بۆ شمشیرەکەی من... ھا... وەرە بزانم... \n\n- ھا... من نامەوێ بریندارت کەم... \n\n- تۆ منت شکست دا، ھا بمکوژە\n\n- نا... تۆ برای منی ھەستە... ھەستە من ناتکوژم، ئەمە یارییەکی دۆستانە بوو، بەڵام ئامۆژگاریم ئەوەیە دەست لە خەزاڵ ھەڵگری، ئەمەش شمشیرەکەی من بۆ تۆ... \n***\n\n- عەزیز، من دەنگی ئەو پیاوە چارە پۆشراوە کە ھەباسی شکست دا زۆرم بەگوێ ئاشنا ھات، خورپەی خستە دڵمەوە، ئەتگووت دەنگی لاسە شۆڕی کوڕمە، دەست و بوردیشی ھەر لەو ئەچوو. \n\n- چیت عەرزکەم قوربان، لاس شەش ساڵ ئەبێ بێ سەرو شوێنە، باوەڕناکەم ئەو بێ، بەڵام... \n\n- بەڵام چی عەزیز؟ تۆ شتێک لەمن ئەشاریەوە ئەو ڕۆژەش کە ئەو کوڕە لەگەڵ ھەباس شەڕە شمشیریان بوو. تۆ زۆر ئاڵۆز بووی، من باشم ئەزانی کە بیرت بەلایەکی ترەوەیە، تکایە، تکایە عەزیز، ئەبینی کە من تکات لێ ئەکەم، باوکێکی دڵ سووتاو کە ھەرگیز تەنانەت بۆ چارەنووس سەری دانەنواندووە تکات لێ ئەکا، عەزیز تکایە ئەگەر شتێک ئەزانی بەمنی بڵێ! ؟ \n\n- قوربان تۆ سەروەری منی... نا... من ناتوانم لە تۆی بشارمەوە، ئەو گەنجە لاوە کوڕی تۆیە. \n\n- ئاخ خودای گەورە، خودای گەورە سپاس بۆ تۆ، سپاس بۆ تۆ خودای گەورە، ئەدی عەزیز بۆچ ئەمەت زووتر بە من نەدەگوت؟ ئێستاش خێراکە بابڕۆین، ئەمەوێ لاس لە باوەش گرم پێی بڵێم کە دایکی لە ڕووی ئەوا چ ڕەنجێکی کێشاوە. \n\n- بەڵام قوبارن شتێکی تریش ھەیە کە ئەبێ پێت بڵێم. \n\n- نا... نا... عەزیز نا... ئێستا کاتی ھیچ قسەیەک نییە زووکە بابڕۆین. \n***\n\nدەستت خۆش گیانەکەم، باشت تەمبێ کرد من لە پەنجەرەوە ئاگام لێ بوو. \n\nبەڵام پێم خۆش نەبوو. ئەو گەنجە، بریا ئەم کارە ڕووی نەدەدا. \n\n- تۆ ئەڵێی چی لاس؟ مەگەر ھەر ئەو لاوە بێ شەرمە نەبوو دەستووری دا نۆکەرەکانی دارکاریت کەن؟ تۆ بۆچ دڵت بۆی ئەسووتێ؟ \n\n- نازانم گیانەکەم، خۆشم نازانم... \n\n- ھا... تۆ... تۆ لەلای دەزگیرانی من چی ئەکەی! ؟ پیاوی بێ شەرم ھا... ؟ \n\n- تووڕە مەبە ھەباس، ئێمە ھەردووکمان ھەین لە خۆی ئەپرسین، لێی دەپرسین بزانین کاممان ھەڵئەبژێرێ؟ \n\n- من لاس ھەڵئەبژێرم\n\n- ھەی کچی پەست\n\n- من بەدڵەوە ڕقم لە تۆیە\n\n- بگرە ئەوەش سزای تۆ... \n\n- پیاوی پیاو ھەرگیز خۆی لە ئافرەتی بێ ھێز ناگەینێ بەڵام وادیارە تۆ لە پیاوەتی ھیچ بەشێکت نییە. \n\n- ئێستا تێتئەگەینم کە کێ پیاوە\n\n- ئەبینی کە من شمشیرم پێ نییە و لەگەڵ تۆش نامەوێ بەشەڕ بێم. \n\n- بۆ من فەرقی نییە، ھەر ئەتکوژم... ھا بگرە\n\n- شمشیرەکەت بەر دە دەنا دەستت ورد دەکەم\n\n- بەری نادەم ھەر دەتکوژم\n\n- جارێک بەس نەبوو ھا! ؟ \n\n- ھا- ھای دەستم بەر دە... ئاخ\n\n- ئافەرین براکەم ئافەرین ئێستا بووی بە کوڕێکی باش. \n\n- دەست ڕاگرن... دەست ڕاگرن... لاس دەست ڕاگرە. \n\n- ئاخ خودایە باوکمە... عەزیزیشی لەگەڵە وادیارە ھەموو شتێکی پێ گوتووە... \n\n- کاتێکی باشە، ئێستا ئەبێ بەم شمشیرە بیکوژم ھا، بگرە... \n\n- ئاخ... ئاخ... ئاخ\n\n- چیت کرد ماڵ وێران، لاسی برای خۆتت کوشت لەعنەت لە تۆ ھەباس. \n\n- لاس... لاس... لاسی برام... لاس... لاس براگیان... \n\n- کوڕەکەم لاس... چاوت بکەوە من... منم باوکی کڵۆڵت... لاس... ھێشتا تۆ زۆر گەنجی، تکایە لاس جێمان مەھێڵە... بڕوانە لاس... بڕوانە من باوکتم... عەزیز... تەواو بووە\n\n- لاس... لاس چاوت بکەوە... \n\n- پرشنگی ژیان لە چارەیا نەماوە... ئۆف چەندە چارەنووسێکی تاڵ بوو مەرگی برایەک بەدەستی برایەک... \n\n- لاس براکەم لاس... چاوت بکەوە... من تۆم کوشت لاس... \n- عەزیز دەستوور بدە بە گوڵاو مەیتەکەی بشۆن."}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "چەکوش وەشێنی ڕۆڵە کوژراو", "poem_title": "بەشی ١", "poem_description": "", "poem_text": "ھۆزی کورد قارەمانی زۆری داوە بە مێژووی دونیا، وەکو: زەردەشت، کاوە، سەڵاحەدینی ئەیوبی و بابەکی دین، ئەم داستانەم لە بابەت کاوەی ئاسنگەرەوە: وڵاتی ئێران شەوە زەنگە، داگیرکەری بێ بەزەیی کە وەک سێبەری شەیتان بەسەر ھەموو وڵاتا مەینەتی کێشابوو، کۆمەڵ کڕوکەپ و بێ دەنگ ملیدانواندبوو بۆ زۆر و ستەم، بەڵان نا... گەل تەسلیم نەبووە چاوەڕێیە، چاوەڕوانی دەستێکی ئاڵا ھەڵگر لەم حاڵانە گەلی ئێران وەک ئاوی سەر ئاور ئەجۆشێ، بەڵام ھەڵنەچووە، چاوەڕوانی ھەڵچوونە، چاوەڕوانی دەرفەتە. باپێکەوە سەرێک لە بارەگای ئەژدیھاکە بدەین. \n\n\n- من ئەژدیھاکم بەھێزترین پیاوی سەر زەوی، خاوەنی تەیارترین سپاە و خاوەنی خوێن و ماڵ و ژیانی ھەموو خەڵکی ئێران، من ئەمانەم ھەموو ھەیە، تەنیا شتێک کە نیمە دڵە، دڵ، من ھەرگیز. نازانم بەزەیی چییە؟ \n\nتەنانەت باوکیشم ھەر بەدەستی خۆم کوژرا بە خەنجەر زگیم ھەڵدڕی، ... بێ دەنگ بن، بێ دەنگ بن، ئەزانن بۆچ باوکم کوشت؟ چونکە خەریک بوو ئامۆژگاری ئەکردم، لە ڕقی خودا ئەی ترساندم، من لە ھیچ شتێک نەترسام، و خۆشیم لە چارەی کەسێک نایە کە ئامۆژگاریم بکا... تێ گەیشتن چم گوت! ؟ \n\n-بەڵێ-... بەڵێ: \n\n- نا... تێ نەگەیشتوون ئەگەر بتان زانیایە چی ئەڵێم ھەرگیز ئەو کارە خراپانە کە لە کەناری کۆشکی منا بە شەودا ڕوو ئەدا. ھەڵنەئەکەوت! دوێ شەو نیگابانی تایبەتی من کوژراوە - ئاخ چەندەم ڕق لە کوردۆکانەیە. شەرتم کردووە خوێنی ھەموویان لە تەشت کەم، کوردۆک یانی سەر بەزێوی... \n\n- ھا تیرم تێ ئەگرن! ؟ کێ بوو... ؟ \n\nکوانی نیگاھبان... ؟ دەرکی حەوشی کۆشک ببەستە مەھێڵە کەس لێرە بچێتە دەرەوە... \n\nبۆ ھەمووتان باشە ئەمە بزانن کە ئێوە گەورەیانی وڵات، ئەگەر تا سەعاتێکی تر بۆم دەرنەخەن کێ ئەم تیرەی گرتە من، ھەمووتان لەسەر بۆرجێیەوە بەر دەدەمە خوارەوە - ئیتر من ئەڕۆم خۆتان بیری لێ بکەنەوە... \n\n- بەڵێ بەسەرچاو\n\n- بەڵێ بەڵێ بەسەرچاوان... \n\n- ھەموو تاوانی ئەو کوردۆکانەیە. ھەموومان بە کوژ ئەدا ئەیانەوێ لەگەڵ ئەژدیھاکە بمانکەنە دوژمن. \n\n- وام پێ باشە فەرازی کوڕی کاوە بدەینە دەس ئەژدیھاکەوە. گیانی خۆمان لێ ڕزگار بکەین. \n\n- بەڵێ وایە\n\n- بەڵێ ناچارین وابکەین\n***\n\n- تۆ... کوردۆکی لەعنەتی ئاخر لەبەر چی خەریک بووی بمکوژی... ؟ \n\n- چونکە داگیرکەری، خوێن مژی، بەداخەوەم کە تیرەکەم نەپێکای، ئەمەش نەھاتێکی ترە، سوێند بە ئەھۆڕاموزدا ھەتا ئەوڕۆ ھەرگیز تیرم ھەڵەی نەکردووە... \n\n- جەلاد... جەلاد... وەرە لە گەردەنی دە... \n\nبەڵام نا - بەم جۆرە زوو گیانت دەرنەچێ، تۆ ئەبێ بەو ئێش و دەردە بمری... ئەھای جەلاد ھەر ڕۆژێ کەمێک گۆشتی لەشی لێبکەوە، جێی برینەکەشی خوێی پێوە بکە. تا گیانی دەرئەچێ. \n\nلە مەیدانی شارا برسی و تینوو بیبەستنەوە. \n\n- من لە مردن باکم نییە سەگی چەپەڵ، دڵنیا بە گیانت بەرەو جەھەننەم بە زوویی بەڕێ ئەکرێ. داگیرکەری چەپەڵی ترسنۆک. \n\n- لێیدە جەلاد بیکوژە... لێیدە یاڵڵا... تۆ... \n\n- ئاخ... ئاخ\n\n- ئاخ... ئاخ ئەورامزدا... ! ؟ ... خۆت وڵاتەکەم بپارێزە... ئاخ: ئەی میھری گەورە... ئەی پارێزەری ھۆزی ئاریا دڵی براکانم پڕکە لە تووڕەیی و تۆڵە... ئاخ\n\n- فەراز، کوڕم ڕۆڵەی بەشەرەفم چۆنی! ؟ \n\n- دروود بۆ کاوەی مەزن\n\n- یەواشتر قسەبکە کوڕم یەواشتر\n\nفەرازی کوڕت ماوە... ئاخ بەڵام ڕەنگە دوا ھەناسەی بێ، زۆر تینوە بابە... دەخنکێم سەراسەری لەشم... ئاخ - برینە، کاتێ خۆرەتاو ئەکەوێتە سەر زامەکانم... ئاخ ئاواتی مەرگ ئەخوازم کاوەی مەزن. \n\n- نا... نا ڕۆڵەی شیرینم نا... تۆ نابێ بمری، تۆ ئەبێ بژی ھێشتا کارمان زۆر ماوە، من ھاتووم ڕزگارت کەم. \n\n- بابە گیان... کاری من لەوە تێپەڕیوە. \n\n- ھا بگرە... کەمێک ئاو بخۆوە، با ھێزت بێتەوە بەر خۆت، \n\n- ھا... ئاخیش... ئاھ... من خۆم بەسەر پێوە ناگرم، دەمارم خوێنی تێدا نەماوە، ئەگەر تۆش لە کۆڵم کەی نیگەبانەکان ئەمان بینن و دەرناچین. ھا... نا... نا بەداخەوە کوڕم بێھێزی چاوی بێ نوور کردووی، دەنا ئەبوو بزانی ئەو نیگابانە باڵابەرزە کێیە! ؟ ... جارێ با دەست و پێت بکەمەوە کوڕم... \n\n- یانی... نیگابانەکەتان کوشتووە! ؟ \n\n- بەڵێ... بەڵێ کوڕم. \n\n- ئاخ... \n\n- بەڵێ کوڕم خوێن داری ئازاری ئاو دەدا... با یارمەتیت بدەم... ھا... دەستت بخە سەرشانم... ئەھا زۆرچاکە... ھای کاردۆ... وەرە، وەرە تۆش یارمەتیمان بدە... \n\n- سەلام فەراز... \n\n- ھا... کاردۆ ئەوە تۆیی! ؟ ... دروود کاردۆ دروود... \n\n- ھا... پەلەکەن کوڕم ئەگونجێ لە نیوەشەوا نیگابانێکی بنێرن... خێراکەن... \n\n- من فەراز لە کۆڵ دەکەم تۆش لە پێشەوە وریابە بابە گیان. \n\n- زۆر باشە. زۆر باشە... دەی جا با بڕۆین... \n***\n\n- ھەمووتان بێ عورزە و بێکارەن، نەتان توانی ئاگاتان لە لاوێکی دیلی بریندار بێ، لە دەست ھەمووتان ڕای کرد، ئێوە ئەبێ بمرن. \n\n- باشترین ھەلە، ئێستا ئیتر ئەتوانم بەسەریا زاڵ بم، ئەبێ زیاتر تووڕەی کەم، من شەیتانم ئاگام لە ھەموو شت ھەیە، بابچمە لای... \n\n- ھەمووتان ئەدەمە دەست جەللاد، ئێوە بە کەڵکی ھیچ شتێک نایەن. \n\n- گەورەم، سەروەری شایانی سەرزەوی- غوڵامت ئەزانێ کێ یارمەتی فەرازی دا و و ڕزگاری کردووە. \n\n- کێی ئەی پیرەپیاو! ؟ \n\n- بڕوانە ئەو چاوانە ئەڵێی پۆڵووی ئاگرە\n\nمن سام دایگرتووم... من یەکێکم لە نۆکەرانی ئەژدیھاک فەرمانڕەوای مەزن. \n\n- بڵێ بزانم ئەتەوێ چی بڵێی! ؟ \n\n- قوربان فەرمان بدە ئەم خەڵکە بچنە دەرەوە بە تەنیا عەرزت دەکەم. \n\n-تق - تق - ھەمووتان بڕۆنە دەرەوە. \n\n- بەڵێ قوربان... بەڵێ بەسەر چاوان. \n\n- ھا... بڵێ بزانم تۆ کێی و و چ ھەواڵێکت ھەیە... \n\n-ھا... ھا... ھا... من شەیتانم ئەژدیھاک ھاتووم بۆ یارمەتی تۆ بەڵام بە مەرجێ. \n\n- شەیتان؟ ... بڵێ بزانم مەرجەکەت چییە؟ \n\n- ئەبێ ببیتە بەندەی من، ھەرگیز لە فەرمانی من دەرنەچیت! ھا... ھا\n\n- یانی ئەبێ چی بکەم. \n\n- ئەزانی کە من ھەموو کارێکم لەدەست دێ. \n\n- بەڵێ ئەزانم تۆ خاوەنی تاریکی و خراپەی. \n\n- ئافەرین بەندەی من، ئافەرین... ئەزانی ئەبێ چی بکەی! ؟ ئەبێ بکوژی، بێ تاوان و تاوانبار. ئەبێ دژی ژیان و خۆشی و بەختیاری بەرەیب بەشەر بی، ڕووت لەھەر لایەک کرد ئەبێ گیانلەبەری تێدا نەھێڵی، ئاوایییان چۆل کەی، پیاوەتی و چاکە لە بەین بەری. \n\n- لەبەرامبەر ئەوە ئەتۆ چ یارمەتییەکت بۆ من لەدەست دێ! ؟ \n\n- ھا... ھا... ھا... من دەسەڵاتت ئەدەمێ بەھێزت ئەکەم، تەمەنت درێژ ئەکەم\n\n- ئەبێ بەسەر دوژمنەکانمدا زاڵم کەی. \n\n- ئەمە ئیتر شەڕە لە نێوان من و ئەھورامەزدا، تۆ بەندەی منی و دوژمنەکانت بەندەی ئەون، ھیوادارم کە ئێمە سەرکەوین. \n\n- تۆ نابێ بەجێم بھێڵی. \n\n- ھا... نا... نا ئەژدیھاک... نا... من لەسەر ڕواڵەتی نۆکەرێکی تایبەت ھەمیشە لەلات ئەبم، وریا بە ھەرگیز نابێ بەزەیت بە دڵتا بێ ھەرگیزاوھەرگیز. \n\n-بەسەرچاو... بەسەرچاو فەرمانبەردارم. \n\n-ھا... ھا... ھا... \n***\n\n- ھاونشتییمانی بەڕێز، ڕۆڵەی بەشەڕەفی ئاریا ئەزانن کە ساڵەھایە وڵاتی ئێمە داگیرکراوە، بێگانە بەسەرمانا زاڵ بووە، ساڵەھایە کە ئێمە بزەیەک نەھاتۆتە سەر لێومان، ھەمیشە ترساوین دەستە دەستە براوینە بەر تیغی سەربڕو خوێنی ئاڵی لاوەکانمان ڕژاوە، ئایا کاتی ئەمە نەھاتووە خۆمان لە ژێر دەسەڵاتی ئەھریمەن ڕزگارکەین! ؟ براکانم مردن ئەوە نییە کە گیان لە لەش بچێتەدەر، ئەوە مردنە کە ھەستی پیاوەتی و تۆڵە نەمێنێ، ئێمە ئەگەر مل بۆ زۆردار دانەوێنین مردووین ژیانی بێ سەربەستی وەک لەشی بێ گیان وایە. \n\n- من... من بەرنە لای کاوە کارم پێیەتی من بەرنە لای کاوە... \n\n- ھا... لێی گەڕێن لێی گەڕێن با بێ بزانم کاری چییە؟ ... ھا بڵێ بزانم کارت چییە... ھۆ بە بەرگەکەتا دیارە تۆ کەنیزی کۆشکی ئەژدیھاکی... ؟ وایە؟ \n\n- بەڵێ، من ناوم ڕامھۆیە، کارگەری کۆشکی ئەژدیھاکم، ھەواڵێکم بۆتۆ ھێناوە. \n\n- تۆ لە کوێ من ئەناسی؟ وە چۆنت زانی من لێرەم... ؟ \n\n- لە کاردۆی کوڕی تۆم بیست کە ئێوە لێرە کۆبوونەتەوە. \n\n- کاردۆ... ئەھای کاردۆ... ؟ \n\n- من لێرەم بابە، فەرمایشێکت ھەبوو! ؟ \n\n- تۆ ئەم ئافرەتە ئەناسی! ؟ \n\n- ڕامھۆ... ؟ ئۆ تۆ بۆچ ھاتوویە ئێرە! ؟ بەڵێ بابە ئەیناسم. \n\n- کوڕم جارێکی تر ھەڵەی وا نەکەی، نابێ کەس بەم، کۆڕە نھێنییانە کە ئێمە ئەیبەستین بزانێ. \n\n- من ئاریایەکی خوێن پاکم، ڕاستە کە لە کۆشکی ئەژدیھاکدا کار ئەکەم، بەڵام ھەرگیز براکانی خۆم لەبیرناچێتەوە، و ئێستاش ھەواڵێکی خۆشم بۆ ھێناون. \n\n- کاردۆ قسەی ئەم کچە جێی بڕوایە؟ \n\n- بەڵێ بابە، لام وانییە خەیاڵێکی خراپی ھەبێ. \n\n- باشە بڵێ بزانم ھەواڵەکەی چییە کچم؟ \n\n- ئەژدیھاک یەکجار زۆر نەخۆشە، باوەڕ ناکەم بژیت. \n\n- ھا... زۆر باش بوو... چاکە... زۆر چاکە... \n\n- تکایە بێ دەنگ بن. تکایە بێ دەنگ بن، گوێ بگرن مردنی دوژمن ھەواڵێکی خۆشە، بەڵام بۆ ئێمە سوودێکی نییە، ئێمە کە خۆشمان مردووین ھەستی تۆڵەمان تێدا نەماوە، ئەگەر ئەژدیھاکیش نەمێنێ مل بۆ زۆردارێکی دیکە دادەنوێنین دوژمنی ئێمە لەناو ھەناوی خۆماندا ئەژی دوژمنی ئێمە ترس و خۆ پارێزییە، ئەبێ ھەوڵ بدەین لە پێشدا دوژمنی ناو دڵی خۆمان بکوژین ھەروەک میھر خودای نورو پڕشنگی لەگەڵ تاریکی شەڕیانە، ئێمەش ئەبێ لەگەڵ زۆردار و داگیرکاری بەرەنگار بین، بەڵام لەگەڵ ئەوەشا مەرگی ئەژدیھاک دەرفەتێکە، تکایە ھەموو بڵاوەی بکەن، ھەرکەس بچێتەوە سەر ئیش و کاری خۆی، وریای دەوروبەرتان بن. \n***\n\n- قوربان! پزیشکێ ھاتووە ئەڵێ ئەتوانم نەخۆشی ئەژدیھاکی مەزن چاک بکەمەوە... چی ئەفەرمووی! ؟ \n\n- وادیارە ھەواڵی نییە کە ھەتا ئێستا چەند ھەزار کەس ھاتوون و منیان پێ تیمار نەکراوە و ھەموویانم کوشتووە؟ \n\n- بۆچی گەورەم، ھەموو ئەمانەم پێی گووت بەڵام لەگەڵ ئەوەشدا ڕازی بووە. \n\n- باشە بڵێ بانگی کەنە ناو کۆشکەوە، وا دیارە لە ژیان تێر بووە. \n\n- بەسەرچاو قوربان... \n\n- سەلام لە فەرمانڕەوای مەزن ئەژدیھاک خاوەنی دەسەڵات و شکۆ! \n\n- ھا... تۆ ئەو پزیشکەی کە ھاتووی چارەی دەردی من بکەی؟ \n\n- بەڵێ گەورەم بەڵێ. \n\n- ئەزانی ئەگەر سەرنەکەوی چ چارەنووسێک دێتە ڕێت؟ \n\n- ھەموو شتێکم بیستووە قوربان. \n\n- باشە ھەرچی ئەیکەی بیکە. \n\n- ئەبێ بەتەنیا چاوم پێت بکەوێ قوربان دەستوور بفەرموون وەزیر بچێتە دەرەوە! \n\n- ئاشام! ؟ \n\nبەڵێ قوربان! \n\n- بڕۆ دەرەوە. \n\n- بەسەرچاو... \n\n- خێراکە دەست پێ بکە، من حەوسەڵەی درۆ و دەلەسەم نییە. \n\n- سەرت ھەڵێنە ئەژدیھاک، سەرت ھەڵێنە بزانە من کێم! ؟ \n\n- ھا... شەیتان فەرمانڕەوای من! لە مێژە دیار نیت، من چاوەڕوانی ھاتنت بووم. \n\n- من ئەو نەخۆشییەم بۆ ناردووی، تۆ بە دڵی من ناجوڵێیتەوە، دیسانیش ژیان ھەر ماوە کاری باش ھەر ھەیە، وادیارە لایەنگرانی ئاورامزدا لە تۆ بەھێزترن، تۆ خەریکی شکست ئەخۆی، ئەم مەبەستە ئەزانی یانی چی ئەژدیھاک؟ یانی شکانی من، ئەگەر تۆ شکست بخۆی من شکست ئەخۆم. \n\n- من لە خزمەت کردن بە شەیتانی مەزن خوای خراپە کۆتایم نەکردووە، بەڵام گەورەم من بەتەنیام، ئەوان گەلێکن، تۆش ماوەیەکە لێم بێ خەبەری. \n\n- ھا... ھا... ھا... نا... نا... ئەژدیھاک شەیتان بەندەکانی خۆی ھەرگیز لەبیر ناکا، من لە دڵی تۆدا ئەژیم، دڵی تۆ تەنیا سەنگەرێکە کە لەوا من خوام شکست داوە، دە دڵی تۆدا فەرمان فەرمانی شەوە زەنگ و کینە و خوێن ڕشتنە، یانی فەرمانی من ئەژدیھاک، تێئەگەی چی ئەڵێم؟ \n\n- بەڵێ گەورەم تێ ئەگەم، بەڵام ئەم نەخۆشییە تەنگی پێ ھەڵچنیوم. \n\n- ھا... ھ... ھا... ھەستە ئەژدیھاک ھەستە لە جێ و بانەکەت ڕاستەوەبە، تۆ نەخۆش نی، ھەستە. \n\n- ھ... ئاھ... خۆ من باش بوومەوە، ئیتر ئەندامی لەشم نایەشێ، سپاس بۆ شەیتانی گەورە. \n\n- من ئەچمە دەرەوە، بە ڕواڵەتێکی تر دێمەوە لات، ئەبمە خزمەتکارێکی کۆشک، بەڵام دیسانەوە ئەیخەمەوە بیرت، تۆ بەندەی منی نابێ ڕاسپێری خۆت لەبیرکەی، کوشتار، تاڵان، ئاگر تێ بەردان، وێران کردن، دڵڕەقی، چەپەڵی ئەمانەن ڕاسپێری تۆ. \n\n- فەرمانت لەسەر سەرم. \n\n- چاوت بنێ سەریەک، من ئەڕۆم پاشان تۆش ھەستە و بچۆ بەشوێن کارەکانتدا. \n\n-... ئاھ- لەبەر چاوم گوم بوو، دەرک و پەنجەرەی کۆشک بەستران، بەکوێدا ڕۆیشت، من ھیچ نەخۆشیم نەماوە، باشترە ئەم ڕاستەقینەیە بە خەڵک ڕاگەیەنم، با دوژمنانی من لەم ھەلە کەڵک وەرنەگرن... ئەھای ئاشام... ئاشام؟ \n\n- بەڵێ قوربان بەڵێ. \n\n- وەرە، وەرە. \n\n- بەسەرچاو قوربان، بەڵێ. \n\n- ئەبینیت کە من چاک بوومەتەوە، ھەستە بڕۆ ئەم ھەواڵە بدە بە خەڵک\n\n- زۆر خۆشحاڵم قوربان... بەڵام... بەڵام... بەڵام کابرای پزیشک! ؟ \n\n- لەم باسە مەکۆڵەوە ئاشام... بڕۆ. \n\n- بەسەرچاو، ھەر ئێستا ئەڕۆم ئەم موژدە گەورەیە بە ھەموو کەس ڕائەگەیەنم، ھەر ئێستا ئەڕۆم قوربان. \n***\n\n- زووتر... بڕۆ زووتر. \n\n- سەلام لە ئاشام وەزیری بەڕێز. \n\n- سەلام ڕامھۆ\n\n- ئێ... وا دیارە وەزیر لە شتێک ئەکەنەوە؟ ئایا ئاڵۆزی ئێوە ھۆیەکی ھەیە؟ \n\n- ئاھ... ڕامھۆ، من شتێکی سەیرم چاو پێ کەوتووە لێم ڕوونە بەلای ھەر کەسێکەوە بیڵێم بڕوام پێ ناکا. \n\n- ئەو شتە سەیرە چییە گەورەم، ئەکرێ منیش بزانم! ؟ \n\n- شەیتان ڕامھۆ، شەیتان، من لەم کۆشکەدا سێبەری شەیتان ئەبینم. \n\n- پەنا بۆ ئەورامەزدا، فەرمووت شەیتان؟ \n\n- بەڵێ ڕامھۆ، ئەزانی کە ئەژدیھاک چەند نەخۆش بوو، ھیچ بیرت کردۆتەوە بزانی چۆن بوو لە پڕ چاک بۆوە! ؟ \n\n- ئھە... بەڵێ ئەم مەبەستە زۆر سەیر بوو، بەڵام پەیوەندی لەگەڵ شەیتان چییە؟ \n\n- بڵێ بزانم ڕامھۆ تۆ لەپێشدا ئەم نۆکەرەت دیبوو کە چەند مانگ لەمەو پێش ھاتۆتە کۆشک؟ \n\n- نەخێر گەورەم، بەڵام ئەوەندە ئەزانم کە زۆر لە ئەژدیھاک نزیکە. \n\n- ئەمە شەیتانە ڕامھۆ شەیتان، من لەم بارەوە ھیچ گومانم بۆ نەماوەتەوە. \n\n- تۆ دڵنیای قوربان؟ \n\n- ھا... من وەھا سەرم لێ شێواوە کە تەنانەت لە بوونی خۆشم ناتوانم بە تەواوی دڵنیا بم، بڕوانە ڕامھۆ بڕوانە شەیتان... خەریکە بەرەو ئێرە دی. \n\n- ئوھ... \n***"}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "چەکوش وەشێنی ڕۆڵە کوژراو", "poem_title": "بەشی ٢", "poem_description": "", "poem_text": "- تۆ ئاخری ئەو کوڕانەی من بە کوشت دەدەی دەستت داوەتە کارێکی پڕ مەترسی، ئێوە بەو چەند سەد کەسە چۆن ئەتوانن ئەژدیھاک شکست بدەن، پیاوی چاک بە دەست لەم کارە ھەڵگرە. \n\n- خێزانی داوێن پاک و بە وەفام تۆ چەشنێک قسە ئەکەی ئەڵێی لە بیرت چۆتەوە کە ئێمە کاردۆکین، ئاریزانین گۆیا ئەم ھەموو خوێنە ئاڵە کە ئەڕژێ، ئەم سەرە بێ تاوانانە کە ئەچنە ژێر تیغی جەللاد ھەستی تۆڵە لەتۆدا ھەڵناسەنگێنێ! ؟ فەرا- مۆشت کردووە کە ئەم کوژراوانە برا و خوشکی ئێمە بوون، ڕۆڵەی شیرینمان بوون، ئەگەر ھەموو کەس ھەر پاسی ماڵی خۆی بکا و مناڵەکانی خۆی بپارێزێ، ئەی کێ ھەستێ؟ چ کەسێ ئاڵای سەرنەوی جەمشید بەدەستەوە گرێ! ؟ ... نا... نا خێزانی من کاردۆک چ ژن بێ و چ پیاو نابێ بەم چەشنە بدوێ. \n\n- ھ- ھا- سەلام بابە. \n\n- ھا - دروود. \n\n- دروود کوڕە خۆشەویستەکانم دروود. \n\n- ئاھ... ڕۆڵە شیرینەکانم، نیگەران بووم ئەوە لەکوێ بوون! ؟ \n\n- ھ... ھا... دایە گیان ئەترسای لە کووچە و کۆڵانی شارا گوم بووین ھا... ؟ \n\n- نا کوڕی من دایکت لەوە ناترسێ! ئەزانێ کە ئێستا شاری ئێمە و وڵاتی ئێمە بۆنی خوێن دایگرتووە، لە ھەموو لایەکی لوورەی چەقڵ و کەمتیار بەرز بۆتەوە. ئەم دڕندانە بۆنی خوێن شێتی کردوون\n\n- شێر ھەرگیز نابێتە نێچیری چەقڵ و ڕێوی بابە گیان. \n\n- ئافەرین کوڕم ئافەرین، بەڵێ ئێوە شێرن، شێری چیای کالیدی، ئاھوڕامەزدا پشت و پەناتان بێ. \n\n- ھا... ھ... دایکم ھێندە ترسنۆکە کە ئەمن ھەر کات دێمەوە ماڵێ ئەترسم و لە دڵی خۆما ئەڵێم ئەژدیھاک ھەر خاوەنی دەسەڵات ئەبێ، بەڵام کاردۆ شتێکیتر ئەڵێ، ئەو لای وایە لە شەڕی دواییدا ڕۆژ بەسەر شەوا زاڵ ئەبێ. \n\n- بەڵام تا ئەو کاتە ھەزار دایک لەسەر تەرمی ڕۆڵەی خۆیان دائەنیشن، ھەزار دەریا لە خوێن و ئەسرین پێک دێ، من نازانم شەڕی دوایی کەیییە؟ \n\n- تا ئادەمیزاد ھەیە، تا ئەھورای نەمر و ئەھریمەنی بێ دادگەر زیندوون ئەم شەڕەش درێژەی ھەیە، ژیان بناغەی لەسەر شەڕی چاکە و خراپە دانراوە. \n\n- ئاھ... ئەمن ئەو قسەیەم لە موبیدی گەورەش بیستووە بابە گیان. \n\n- ئەم وتارە بەرزە ھی زەردەشتە، زەردەشتی کاردۆک. \n\n- بابە من ھەواڵێکم ھێناوە، ئەگەر چی زۆریش جێگای بڕوانییە بەڵام گێڕانەوەی باشترە. \n\n- بڵێ کوڕم بڵێ بزانم ھەواڵەکەت چییە؟ \n\n- باشترە بەتەنیا بین بابە گیان. \n\n- باشە کوڕم، بڕۆین ئەبێ سەرێک لە کارگەی ئاسنگەریەکەشم بدەم چەند ئەندامی تازەمان ھاتوون کە ئەبێ چەکیان بۆ دروست کەم، بڕۆین. \n\n- ئەمنیش لەلای دایکم ئەمێنمەوە و داوای لێ دەکەم کە چیڕۆکێکی جوان و سەرنج ڕاکێشی دەورانی جەمشیدم بۆ بگێڕێتەوە. \n\n- زۆر باشە کوڕم. \n***\n\n- دەی کوڕم ئێستا بەتەنیاین بڵێ بزانم ھەواڵ چییە! ؟ \n\n- ڕامھۆت لەبیر ماوە بابە گیان! ؟ \n\n- ھا-... بەڵێ بەڵێ ئەو کچە کە ھەواڵی نەخۆشی ئەژدیھاکی ھێنا... بەڵێ! ؟ \n\n- بەڵێ گەورەم، ئەو لە کۆشکی ئەژدیھاکا کارئەکا، ئاگای لە ھەموو ھەواڵ و باسێک ھەیە. \n\n- بوونی ئەو لەوێ بۆ ئێمە زۆر گرنگە کوڕم، بەڵام... \n\n- ھەواڵی ئەمجارەی ڕامھۆ جێی باوەڕنییە ئەو ئەڵێ کە شەیتان لەناو کۆشکی ئەژدیھاکدا ئەژی! و ھەر ئەویش بۆتە ھۆی چاک بوونەوەی ئەژدیھاک، ئەڵێ کە ئەم قسەی لە ئاشام بیستووە، قوربان. \n\n- ئاشام! ئاشام ئەو خۆی لە ئیبلیس خراپترە، شەیتان ھەمیشە کاری خراپە کردنە بەڵام ئاشام ئێرانییە، خۆی بە ئەژدیھاک فرۆشتووە، ئاخ ئەگەر بکەوێتە بەردەستم سوێند بە ئەھوڕاموزدا بەبزەیی ئەیکوژم. \n\n- ئاھ... ئەی ھاوار... \n\n- بابە... بابە چاوت لێیە ئەو پیاو کوژانە چی ئەکەن! ؟ \n\n- ئاھ- بەڵێ کوڕم چاوم لێیە. \n\n- ئەمن خۆم پێ ڕاناگیرێ، ئەبێ تەمبێیان بکەم. \n\n- لەسەرەخۆبە کوڕم، ئێمە کاری گەورەترمان لە پێشە. \n\n- بۆنم ناکرێ بابە، ناکرێ ئەوە ئەمن ڕۆیشتم. \n\n... ئەھای پیاو کوژینە ئێوە ناوێرن پێش بە پیاو بگرن. ڕێ بەم ئافرەتە بێ دەسەڵاتە ئەگرن! ھا... ناپیاوینە؟ \n\n-... بە تۆ چی؟ ئەتۆ کێی... ؟ \n\n- ئەگەر پیاون دەمتان ببەستن و، باسکتان بخەنە کار! ؟ ... تق... شەق... ھا\n\nئەمە بۆتۆ... بگرە ناپیاو ئەمەش ئی تۆ..... . کچی باش بڵێ بزانم ئازارێکت پێ نەگەیشتووە؟ \n\n- ئاخ... نا... باش بوو زوو گەیشتیە فریام ئەم پیاوکوژانە پاش ئەوەی ماڵە باوکمیان سووتاند دایکم و باوکمیان کوشت و منیشیان بەزۆر لەگەڵ خۆیان ھێنا... ھ... \n\n- ئەی پەستی بێ شەرمانە، حەیف زۆریان کرد... بڵێ بزانم ناوت چییە؟ \n\n- ناوم میترایە، کچی ئابراداتاسم. \n\n- ئابراداتاس؟ وەزیری جەمشید! ئاھ ئەی ئەھۆرای مەزن، ئابراداتاس کوژرا. \n\n- بەڵێ لاوی قارەمان باوکم بەدەست ئەم خوێن مژانە کوژرا، کاتێ دەمرد تەنیا ئامۆژگاری بۆ من ئەمە بوو کە بێمە لای کاوە و داوای لێ بکەم تۆڵەی خوێنی ئەو بکاتەوە. \n\n- ئاھ... حەیف بۆ ئابراداتاس، من ناوم کاردۆیە کوڕی کاوەم، باوکیشم لێرەیە، وەرە وەرە بابچینە لای دڵنیام وەک کچی خۆی ئاگای لێت دەبێ. \n\n- سپاست دەکەم کاردۆ\n***\n\n- ئەم کاردۆکانە لە ڕادەبەدەر سەربزێو بوون ئێوەش بەم ھەموو سپا و لەشکرەوە چارەیان ناکەن، ئەمن نازانم ئێوە بە کاری چی دێن! ؟ \n\nئەگەر ئەمڕۆ ھەموویان لە بەین نەبەن ھەمووتان ئەکوژم، بۆ من تەنیا خوێن ڕشتن گرنگە، چ خوێنی ئێوە بێ کە دەست و پێوەندی منن، چ خوێنی دوژمنەکانم بێ. \n\n- قوربان ئێمە تاوانێکمان نییە، ھەرچی پێویست بووە کردوومانە، بەڵام تا ئێستا بۆمان دەرنەکەوتووە ئەو کەسەی کە ھێرشی بردۆتە سەر سەربازەکان و دووکەسی لێ کوشتوون و کچەکەی ئابراداتاسی ڕزگار کردووە کێ بووە؟ \n\n- تۆ خەرەفاوی ئاشام، بۆ مەگەر پێویستە ھەر ئەو کەسە کە سەربازەکانی منی کوشتووە بە سزای خۆی بگا! ؟ نا... بکوژن بێ جیاوازی، بێ ئەوە کە لە تاوانکار و بێ تاوان بپرسن، ئەگەر ھەرچی کاردۆکە بکوژرێ ئەو کەسەشیان لەناو دایە، بۆ من تەنیا کوشتار گرنگە، ئەم سەری سەد جارەیە کە ئەڵێم دڵی من تەنیا بە خوێن ڕشتن فێنک ئەبێتەوە ئێستا ئیتر بڕۆن... بڕۆن... ئیتر... \n***\n\n- ھ. بڕوانە میترا بە دەستی ڕاستت ژێی کەوانەکە بگرە، ھا- تیرەکەش بگرە بڕوانە وەکو من، چاوت لێیە، ئەمجارە دەستی چەپت... ئاوا بیگرە دەی... ھا... ئافەرین... ئەم جارە دەستی ڕاستت بە ژێی کەوانەکەوە بکێشە ھەتا ئەتوانی... ھا... دەی ئافەرین... ئافەرین کچی ئابراداتاس... باش ئەچیتە پێشەوە... دڵنیام سینگی پیاوانی ئەژدیھاک لەم دارە ڕەقتر نیە، بڕوانە پێکانی تیرەکەت لێی چووەتە خوارەوە. \n\n- فەراز ئەمە تۆی کە مامۆستای چاکی و باشم فێر ئەکەی. \n\n- ھا... بڕوانە باوکم چ زەرێیەکی بۆ درو وست کردووە، پڕ بە بەری خۆیەتی... ڕاستی میترا تۆ تەنانەت لە بەرگی ئاسنیشا ھەر جوانی! \n\n- ھا... فەراز بۆ ئێمە قسەکردن لە جوانی پووچە، ئێمە سەرتاسەری ژیانمان ناحەزی و تاڵییە. \n\n- ھ... ھا... ھ... نا میترا بە ھەڵە چووی نا ئەھۆڕاموزدا ھەیە جوانی و جوانیش ھەیە بەڵام ھەروەک ڕۆژ جاروبار ئەکەوێتە ژێر پەڵە ھەورێکەوە، کاتێکی واش ھەیە کە جوانی لە ژێر خاکا پەژارئەدا و دائەپۆشرێ، ئایا لەو کاتەدا ئێمە ناتوانین بڵێین کە خۆرەتاو ھەرماوە، ئایا ڕەوایە لە ھاتنەدەری ھەتاو ناھومێد بین-؟ ... نا میترا... نا دەسەڵاتی جوانی بۆ ھەمیشە ھەیە و ئەمینێ ڕاستە کە تۆ باوکت کوژراوە میترا، ڕاستە کە وڵاتەکەمان داگیرکراوە، بەڵام ئەھۆراموزدا ھەرماوە، ئاگر لە ئاگردانەکانا ھەر ئەگڕێ، خوا نەکا ئاگری کوا نووی سینگمان خامۆش بێ میترا. \n\n- ئاخ فەراز تۆ چەند جوان قسە ئەکەی چەندە ھیوا بزوێنە قسەکانت. \n\n- ھ... ھا... ئەگەر ھیوا لە دڵێکا بمرێ، چی بۆ ئەمێنێتەوە! ؟ ژیانی بێ ھیوای سەرکەوتن مەرگە، مەرگێکی تاڵ و دوورو درێژ. \n\n- بەڵێ ھەروایە، بەڵام جاری واش ھەیە کە ھەموو ڕوچن و ڕوچنێک لە دڵ ئەبەسترێ، و ئادەمیزاد ھەر چەند کە بیر ئەکاتەوە لەو شەوە تاریکەدا دیمەنی بەیانێک بەدی ناکا\n\n-ھا... ھ... تھ-ھا... تۆش وەکوو دایکم فێربووی، ئێوە ئافرەتان زۆر دڵ ناسکن، زۆر بێ ورەن، بەڵام لێرەشدا مەجبوورم بڵێم کە بە ھەڵە چویی ھیچ شەوێک نییە کە بەیانێکی لێ وەدەر نەکەوێ ھەتا بووە ھەر وابووە، وە ھەر واش ئەبێ... ئاھ- میترا ئیتر ئەمڕۆ مەشقی تیرت بەسە، ڕاستییەکەی من ھیچم نەماوە کە فێری تۆی بکەم، تۆ خۆت شەڕ کردن لەمن فێربووی، بەڵام شتێک ماوە! ژیان... تۆ لەم مەبەستەدا تۆ ھێشتا شاگردی منی بەھیوام ڕۆژێک ئەویش باش فێرببی. \n\n- من تەنیا بۆ تۆڵە کردنەوە زیندووم فەراز ئەگەر تۆڵە وەرگرمەوە ئیتر ھیچ ئاواتێکم نامێنێ. \n\n-نا... نا... نا میترا ڕاسپێری ئادەمیزاد ڕووخاندنی باری نالەباری ژیانە و دامەزراندنی بناغەی جوانی، بەڵام تۆ لەم ڕاسپێرییە ھەر بیر لە ڕووخانەکە ئەکەیەوە، پاش تۆڵە کردنەوە ژیانی بەختیارانەی تۆ دەست پێ ئەکا... ئاھ... من چەندە قسە درێژم... ؟ \n\nھەستە... ھەستە بابڕۆینەوە ئێستا کاردۆ ناوچاوی تێکناو و لە گۆشەیەکا ماتی کردووە، دایکم ئەترسێ و باوکیشم خەریکی نەخشە کێشانە، ھەستە بابڕۆین ھەستە... \n\n- بابڕۆین ھەستە... \n***\n\n-... ئاھ بڕوانە بابە ئەو ھەموو سوارەی لەبەر دەرکی ماڵی ئێمە کۆ بوونەوە... ؟ خەریکن دادەبەزن\n\n- بە ورە بە کوڕم، خۆت ئاڵۆز مەکە، ئەھوراموزدا پشتیوانی ئێمەیە. \n\n- ھا... ھاتوونە حەوشەکەمان، لێم ڕوونە کە بۆ سپاس کردن نەھاتوون... ھا... \n\n- تۆ لە ھیچ کاتێکدا دەست لە گاڵتە ھەڵناگری فەراز. \n\n- لێ گەڕێ، لێ گەڕێ باپێبکەنی کوڕم، تەنیا بەڵگەیەک کە لە جوانی و شادی ماوەتەوە پێکەنینی فەرازە. \n\n- خێرا چارێک بدۆزنەوە، خۆتان بشارنەوە ئەو خوێن مژانە ئەتان کوژن. \n\n- فەراز ھەزار گیانی ھەیە دایە، ھەر یەکێکیان بکوژن ئەوی تر جێی ئەو ئەگرێتەوە، لام وایە دەبێ لە چەند جێگا خۆمان حەشاردەین، ئەگەر خەیاڵی خراپیان بوو بیانکوژین. \n\n- کوڕم ئەوان نزیکەی سەد کەسن ئێمەش سێ پیاوین چۆن ئەتوانین بەگژیاندا بچین. \n\n- ئەوان سەد ڕێوین و ئێمە شێرین بابە گیان. \n\n- ئەھ... ئەو پڵینگەتان لەبیر نەچێ. مەبەستم میترایە. \n\n- کە وەھایە خۆتان حەشاردەن بزانین چۆن ئەبێ. \n\n- خۆتان حەشاردەن... زوو... زوو... \n\n- ئەھای... خۆتان بدەن بەدەستەوە... خۆت و کوڕەکانت کاوە... ئەوەش بزانن ئەگەر خۆتان نەدەن بەدەستەوە با ئەمن لە پێشدا تەسلیم بم، من ئەترسم ئاخر ھا... ھ... ھا... ھەر ئێستا ئەڕۆم و خۆم ئەدەم بەدەستەوە. \n\n- کوڕە بۆ کوێ ترسنۆکی خوێڕی، ئەتەوێ ئابڕوومان بەری ھا... ھا... ھ... من تەسلیمم، جگە لە منیش کەس لە ماڵێ دانیە، ڕاوەستن ئەوە ھاتم بۆ لاتان... ئەتۆ ئەوانیتر لەگەڵ خۆت بەرە منیش ئەگەر خۆم پێ ڕزگارکرا ئەگەڕێمەوە لاتان. \n\n- نا... نا من بەجێتان ناھێڵم. \n\nبڕۆ کوڕم، بڕۆ، بڕۆ کاردۆ، دایکت و میترا لەگەڵ خۆت بەرە منیش دێم\n\n- ئێمە باوەڕتان پێ ناکەین... وەرنە دەرەوە... \n\n- بڕۆ کاردۆ، بڕۆ خێراکە، یەکێکیان بگرن، باشترە لە ھەموومان... تکا دەکەم نیگەرانی من مەبە خێراکە. \n\n- بڕۆن کوڕم... میترا تۆش لەگەڵ خێزانمدا وەرە خێراکە بابڕۆین... \n\n- مەئموری ئەژدیھاک من چەکم پێ نییە، ئەوە ھاتم تەسلیم دەبم... \n\n- دەستی ببەستن، دەستی ببەستن یاڵڵا... خێراکەن کوڕینە دەستی ببەستن... بابڕۆین... \n***\n\n- ئەی ئەھۆرامەزدا، ئەی خاوەنی ژیان و بوون گوێت لە من بێ، من کە بەندەی بچووکی تۆم، وڵات ئاگرو خوێن و ئەسرینە، ئیبلیس فەرمان ڕەوایە، ئەی ئەھۆرای مەزن، گوێت لە نەزان من بێ، یارمەتیمان بدە ئاورگا پاکەکان بپارێزین، تا ناوی پیرۆزت بکەینە نەخشی ھەموو دڵێک، ئاناھیتا و میھر بنێرە یارمەتی شمشێر و ەشێنەکانمان، بەسەرمانا ببارە ئەی ھەوری بەزەیی کردگار، دڵمان بەتۆڵە تەیارکە و باھۆمان بەھێزکە بۆ بەرەنگاری دوژمنی ئەھۆرا... \n***\n\n- بڵێ بزانم ئەی کاردۆکی چەپەڵ، تۆ ئەو سەربازانەی منت کوشتووە؟ مەگەر لە ڕقی من نەترسای؟ مەگەر نەتزانی چ چارەنووسێک چاوەڕێتە؟ بۆ چ بێ دەنگی؟ ... وادیارە زۆر ترساوی... ؟ من بیستوومە ئەڵێن خێڵێ کاردۆک لە ھیچ شتێک ناترسن، ئێستا بڵێ بزانم چۆن وێرات دەست بدەیتە ئەم کارە؟ زمانت لە دەمتانییە! ؟ بۆ جوابم نادەیتەوە؟ \n\n- تۆ... تۆ شیاوی ئەوە نی کە من وەڵامت دەمەوە. \n\n- بەڕاست؟ ھەرئێستا تێت دەگەیەنم... ئەھا جەللاد... جەللاد... \n\n- بەڵێ قوربان! \n\n- وەرە سەری ئەم زمان درێژە ببڕە... یاڵلا\n\n- نا ئەژدیھاک، پەلە مەکە لە پێشدا شکەنجەی بدە، تا ھەموو ھاواڵەکانی ڕاستی بڵێ ئەمجار بە جەزرەبە بیکوژە... \n\n-ئەھ دەنگی شەیتانی مەزنە، بەسەرچاو گەورەم فەرمانت ڕەوایە... ئەھای جەللاد دەست ڕاگرە، ئەم لاوە ھەرزە چەنەیە نابڵێ ھەروا سووک و ئاسان بمرێ، مەر کتوپڕ ناڕەحەتی نییە. \n\nئێستا بیبە ئەوەندەی شکەنجە بدە تا ھەموو دۆستەکانی دەردەخا، بەڵام نابێ بمرێ تێگەیشتی! ؟ \n\n- بەڵێ... بەسەرچاو بەسەرچاو. \n\n- ناتەوێ چاوت لە شکەنجەی ئەو لاوە بێ! ؟ ڕاوەستە با بە بەرچاوی خۆتەوە ئەزیەتی بدەن، ئەمە بۆ تۆ زۆر باشە. \n\n- فەرمانت لە سەر سەرم، پێویست نییە بیبەیە دەرەوە، ھەر لەبەر چاوی منەوە شکنجەی کە جاری لە تازیانەوە دەست پێ بکە... یاڵڵا. \n\n- بەسەرچاو... \n\nلێی دە دەی... ھا... دەی\n\n- ئاخ... ھا... ئو خ... \n\n- ھ... ھا... ئھ... ھا... \n***\n\n- مەگری کچم مەگری، فەراز بوو بە قوربانی گەل و نیشتمان، گیانی لە مینوی پەروەردگار ئەفڕی فەراز جێی شانازی ھەموومانە. \n\n- ھ... ھا... ئێ... چۆن نەگریم... مەگەر ئەکرێ پێش بەسێڵاوی ئەسرین بگرم... ؟ \n\n-ھا... تکا دەکەم میترا... تکادەکەم، ئەگەر دایکی فەراز بزانێ خۆی ئەکوژێ. \n\n- من تۆڵەی دەکەمەوە، سوێند بە ئەھۆڕاموزدا خوێنی فەرازی قارەمان بە فیڕۆ ناچێ من دەریایەک لە خوێنی ئەم داگیرکەرانە ساز دەکەم، دڵنیا بە برای جوانە مەرگم دڵنیابە. \n***\n\n-ئەم کۆشکە بۆنی مەرگ و شەیتانی گرتووە، چەند شەوێکی تاریکە خودای گەورە ئەم لاوە بێ چارەیە ئێستا لە چ حاڵێکدایە؟ من ئەبێ کارێکی بۆ بکەم، ئەو برای کاردۆیە، ئاخ... ھ کاردۆی خۆشەویستم... نا... نا من نابێ بێڵم ئەو لەو زیندانەدا بمرێ... \n\nبەڵام چۆن؟ من کە بەتەنیا کارێکم لە دەست نایە... ؟ ... ئاھ کەوتەوە بیرم بڵێ وا باشە، ھەستم... ھەستم بڕۆم... \n\nجا ئێستا بەم شەوە تاریکە کاردۆ چۆن بدۆزمەوە؟ باوەڕناکەم لەم شوێنانەدا بێ... ! ئەم پەنا ئاورگەیە جێی ژوانی من و ئەوبوو ھا لێرە چاومان بەیەکتر کەوت... ئاخ... من کە بیرم بۆ ھیچ لا بڕ ناکا باشترە بچمە ناو ئاورگەکە، کەمێ لە ئەھۆرا موزدا بپاڕێمەوە... وا زۆرباشە... \n\n- ئەوری مەزدا پەنام بۆ تۆ ھێناوە، تۆی خاوێن تۆی خاوەنی گەرمایی پڕشنگ، تاکەی ئەبێ دیل بین؟ تاکەی ژێر چەپۆکە بین؟ مەرگی فەراز خەمێک نییە لەبیر بچێتەوە... ئەی ئاھۆرامەزدا ھەڵی نەگری... \n\n- ئاھ... کەسێک لەناو مزگەوتەکەدا خەریکی نەزایە، ئەبێ کێ بێ... \n\n- ئەی میھری گەورە، یەزدانی شەڕ پارێزگاری ھۆزی ئاریا یارمەتیم بدە، ھەموو گیانم پڕکە لە تۆڵە، مەھێڵە خوێنی گەشی فەراز لەناو بچێ... \n\n-ئاھ... چی... ئەوە دەنگی کاردۆیە... سپاس بۆ تۆ خودایە... بابچینە ژوورەوە... \n\n- تۆ کێی... ؟ لە جێگای خۆت مەبزووە، ... ئاھ\n\nڕاستە ئێرە نیوە تاریکە بەڵام تروسکەی شمشێرەکەم نابینی؟ \n\n- منم ڕامھۆ! مەترسێ گیانەکەم، خۆمم. \n\n- ئاھ بۆچ ھاتوویە ئێرە ڕامھۆ؟ مەگەر نازانی ھەموو ھەستێک لە دڵی مندا مردووە، من پاش مەرگی فەرازی برام تەنیا بۆئەوە زیندووم کە ھەتا ئەتوانم بکوژم و پاشان پیاوانە بکوژرێم. \n\n- تۆ بەھەڵە چووی کاردۆ، فەراز نەمردووە. \n\n- گاڵتە مەکە ڕامھۆ، من مناڵ نیم کە بەم قسانە دڵخۆشیم دەیەوە\n\n- بە ئەھۆڕاموزدا سوێند دەخۆم درۆ ناکەم، فەراز ماوە ئێستا لە زیندانە من ھاتووم بە یارمەتی تۆ لە زیندان ڕزگاری کەین، ئەبێ پەلە بکەین فەراز لە حاڵێکی خراپ دایە. \n\n- ھا- ئەوە گەورەترین موژدە بوو ڕامھۆ بڕۆین با بڕۆین... سپاس بۆ ئەھۆڕای گەورە... دروود بۆ تۆ میھری پڕشنگدار. \n\n- زووکە... بابڕۆین... \n***\n\n- بڕوانە کاردۆ... ئەم دەرکەی زیندانە، ئەبێ ھەر چۆن بێ ئەم نیگابانە بکوژی وکلیلی زیندانی لێ وەرگری. \n\n- ئاھ... زۆر باشە، ئەبێ کارێک بکەم بەرەو ئەو تاریکایییە بێ... فووت... ئەم ئاخ ئەوەش ئەمە ئێستا ئەبێ کلیلەکان بدۆزمەوە. \n\n- زووبە زووبە. \n\n- ئەمەش کلیلەکەی زیندان. \n\n- زۆر باشە، من دوو ئەسپم بۆ ئێوە لەبەر دەرگای زیندان بەستۆتەوە، سواریان بن و ڕاکەن ئیتر من دەڕۆم... \n\n- سپاس ڕامھۆ... سپاس... ئاخ\n\nئەو زیندانە چەند تاریکە... ئاھ فەراز برای خۆشەویستم... وادیارە بێ ھۆشە. \n\n- ھ... ھا... نەکاردۆ... نا... ئاخ... بێ ھۆش نیم، نەمزانی تۆ دێی، سروش ئەم ھەواڵەی بەمن دا... \n\n- ئەتوانی بڕۆی؟ \n\n- من بەزەحمەت ئەتوانم ھەناسە بکێشم... نا براکەم... نا ئەبێ کەمێک سواری سەر شانت بم. \n\n- ئۆھ چەشنی سەردەمی مناڵی کە فەرازم سواری شانم ئەکرد... باشە... باشە برای قارەمانم باشە... ھەستە... دەی... ھا\n\n- بەھ... بەھ... بەھ... چ جێگەیەکی خۆشم ھەیە ھێندە ئاسوودەم ھەرگیز نامەوێ بێمە خوار. \n\n- تۆ جێگات لەسەر چاو و دڵی مندایە براکەم بزانم؟ ئەتوانی خۆت بەسەر ئەسپەوە بگری؟ \n\n- ئەڵبەت ئەتوانم ئەڵبەت\n\n- ھا... کە وایە زۆر باشە. با بچینە دەرەوە لە زیندان... ھا ئەوەتا ئەو دوو ئەسپە زین کراون و زامارن... ھا... دەی بچۆ سەر زینەکەی... \n***"}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "چەکوش وەشێنی ڕۆڵە کوژراو", "poem_title": "بەشی ٣", "poem_description": "", "poem_text": "- فەراز چی بەسەرھاتووە؟ ئایا کوشتوویانە یان؟ ئایا دایکێک تاکەی دەتوانێ ئەم دەردە ھەموار بکا؟ تکایە کاوە پێم بڵێ فەراز ماوە یان کوژراوە؟ \n\n- لەسەرخۆبە ئافرەت، لەسەرخۆبە، مەگەر تەنیا فەرازی تۆیە بەدەست ئەم دڕندانە کوژراوە لە ھەموو ئێرانا دایکان کۆس کەوتوون، ھەموو کەس تازیە بارە. \n\n- یانی کوڕەکەم کوژراوە... ئاخ فەراز... فەرازی جوانم... دایکت پاش مەرگی تۆ چۆن بژی... \n\n- مەگری مەگری دایەگیان، ئەمە چارەنووسی ئێمەیە... بەڵام ئەمن بۆچی وائەڵێم... چۆن نەگری. \n\n-ھا... بەسیەتی ئیتر بەسیەتی... ئێوە بەم شیوەن و گریانە گیانی فەراز ئازار ئەدەن. فەراز نامرێ ئەو فیدایی ڕێگای ئازادییە ھەرگیز نامرێ، ئەگەر ئەمڕۆ ڕواڵەتی لە پێش چاومان لاچووە لە نێو دڵماندا دەژی... ئاخ فەراز مەرگی تۆ چەند گرانە، بەڵام ڕووت سپی بێ کوڕم وەک ڕووی مرۆڤایەتیت سپی کردووە... دروود بۆ گیانی نەمرت... فەرازی من ڕۆڵەی دلێرم، کوڵی دڵی باوکی پیرت پێشکەش بەگۆڕی ساردووسڕت ئێتر زایەڵەی پێکەنینت نایەتە بەر گوێم، باوکی کڵۆڵت بەمەرگی تۆ سۆمایی لە چاوی بڕا، تۆ بایی دارترین دیاری ئێمەی بۆ شۆڕش و ئازادی، لە گۆڕەکەتا بەئاسوودەیی بخەوە، مەرگی تۆ زۆر زۆر زۆر خەسار بوو کوڕم. \n***\n\n- ئاھ... خودایە، فەراز؟ \n\n- دروود بۆ کاوەی مەزن. \n\n- ئا... دروود کوڕم... ئای ئا... ئەمن چاوم دروست دەبینێ؟ \n\n-چاوی ھەڵۆی چیای کالیدی ھەرگیز بەھەڵە ناچێ. \n\n- بەڵام کوڕم فەراز؟ \n\n- ئاخ فەراز ڕۆڵەی شیرینم... \n\n- میترا تکایە تۆ خەریکی بەھۆشەوە ھێنانی دایکی کاردۆ بە... فەراز چاوم بەدیتنت ڕووناک بۆوە... بڵێ... بڵێ بزانم کوڕم چۆن ڕزگاربووی. \n\n- ئاخ بابە... زۆر شەکەتم، دەمەوێ بخەوم چەند شەو و ڕۆژە نەخەوتووم... ھەرچی دەتەوێ لەکاردۆ بپرسە... تا... دەمەوی بخەوم بابە... \n\n- خەوی لێ کەوت، تەنیا ئەو بووە توانیویە خۆ لەبەر دەم ھەموو شکنجە بگرێ... باشترە بخەوێ! \n\n- دەی کوڕم تۆ بۆم بگێڕەوە فەراز چۆن ڕزگاربوو؟ من بەجارێ دڵنیا بووم ئەو کوژراوە. \n\n- ڕامھۆ بوو بە ھۆی ڕزگاری فەراز، ئەو ھەواڵەی دا بەمن کە فەراز نەمردووە، منی ڕێنوێنی کرد بۆ زیندان و ڕزگارم کرد. \n\n- ئافەرین کوڕم ئافەرین، بەڕاستی ناوی کاردۆت خەسار نەکردووە، نازانی دایکت لە چ حاڵێکدا بوو، من مەجبوور بووم کە پێی بڵێم فەراز کوژراوە- ئەو بێ چارە دیتت کە بەدیتنی فەراز بێ ھۆش بوو. \n\nئەو خەریکە دێتەوە ھۆش لام وایە باش نییە لەم حاڵەدا چاوی بە فەراز بکەوێ\n\n- کچم؟ \n\n- بەڵێ! \n\n- تۆ لە ڕادە بەدەر میھرەبانی، خوا بتپارێزێ کچم. \n\nکاردۆ یارمەتی بدە، دایکت بەرنە ھۆدەیەکی تر ھادەی خێراکەن... دەی بیبەنە ھۆدەیەکی دی. \n***\n\n- ئاخ فەراز نازانی دووری تۆ چەندە بۆ من گران بوو؟ بەتایبەت کاتێ قاوکرا کە تۆیان لە ژێر شکەنجەدا کوشتووە چەندە ناڕەحەت بووم، ئەمویست بمرم، ژیان بۆ من بێ مانابوو، تەنیا دڵخۆشی دانەوەی باوکت بوو کە بەرگری لە خۆکووشتنم دەکرد. \n\n- ئا... تۆش خێرا باوەڕت کرد کە من مردووم؟ ھا... ئاخر نەدەبوو بیر لەوەش بکەیەوە کە فەراز جارێ ھیوای زۆری بەژیان ھەیە و بەم زوانە نایەوێ بمرێ! \n\n- نا... ھیچ کەس نایەوێ بمرێ فەراز، بەڵام مەرگ لەم قسانە ناپرسێ فەراز\n\n-ھ... ھ... میترا بەھەڵە چووی، مەرگ لەبەرامبەری ویستی پیاوانە پەست دەبێ، مەرگ ھی ئەو کەسانەیە ھیوای ژیانیان نامێنێ و مل بۆ مردن کەچ دەکەن. ئێمە بەھارێکی خۆشمان لەبەرە بەھارێکی پڕ ئاگرو گوڵ، پڕ ئاگر و گوڵ و شینایی بەھاری ئەوین و دڵداری و ڕزگاری... ئاخ خودایە... لە مێژە مەلی بزە لە ھێلانەی لێوانمان تاراوە... بەڵام لەگەڵ ئەم ھەموو چارە ڕەشی و کڵۆڵیە دەنگی جریوەی مەلی نەورۆز ئەبیستم میترا\n\nلە پشت دیواری ھەرەس و بەفر و سەھۆڵ بەرەو چیایی کالیدی، بەرەو ئێران باڵ ئەگرێتەوە- من دڵنیام میترا، دڵنیام بەیانی بەھەموو پڕشنگ و شکۆیەوە ھی ئێمەیە، ئەمە سروشی پاکە بەمنی گوتووە، کاتێ لە ژێر شکەنجەدا ئەمناڵاند ئەم دەنگە ھاتە گوێم، دەنگی سروش بوو، ھەر لە دەنگی کاوەی مەزن ئەچوو کە ئەی گوت: \n\n- کوڕی دلێری کاردۆک، پتەوبە وەک چیایی بەرزی کالیدی، مەبەزە، گاڵتە بەمردن بکە، نەورۆزێکی ڕەنگینمان لە پێشە، مردن بۆ دوژمنانی تۆیە، پیاو بە فەراز پێبکەنە، دۆستت شاد و دوژمن کوێربە، قارەمانی شۆڕش پێبکەنە. \n\n- ئەم دەنگە گیانێکی تازەی کرد بەلەشما لێ بڕام خۆم ڕاگرم، وەدیت کە بەیارمەتی ئەھۆرای مەزن سەرکەوتم میترا. \n\n- ئاھ... فەراز تۆ سەراپای گیانت ھیوایە، تۆ ئاگرێکی کە گەرمایت بۆ دۆستان و سووتاندنت بۆ دوژمنانە. \n\n- ئاھ... ھ... ئێستا پێم بڵێ بزانم، تۆ لە تاقمی گەرمەوەبووەکانی یان سووتاوەکانی؟ \n\n- فەراز من دڵم بەقسەکانت گەرم ئەبێتەوە بەڵام ھەناسەی ساردیشم ھەر بەھۆی تۆوەیە. \n\n- ئا... یانی چی؟ ئایا ئەمن بێ ئەدەبیێکم کردووە کە کچی ئابراداتاسی مەزن دڵی ڕەنجابێ؟ \n\n- نا فەراز ڕەنج و پەژارە لە دڵی خۆمدایە ئەوەی کە من ئەسووتێنێ تۆ نی، ئەوینی منە من ئەویندارم فەراز. \n\n- ئێمە ھەموومان ئەو ئەویندارین، مەگەر ئەوین بە ووڵات، ئەوین بەشۆڕش و ئاگاداری ناکرێ پێی بڵێی ئەوین ھا! ؟ \n\n- ئەمانە ھەموو ئەوینێکی گەورە و پاکن، بەڵام گیانی من بەئاگری ئەوینێکی تایبەتی ئەسووتێم. \n\n- یانی ئەتەوێ بڵێی ئاشقی پیاوێک بووی نەکا بڵێی کاردۆ ھا؟ \n\n- ئەھا - کاردۆ بەرزە، بەڵام وەک برایەک خۆشم دەوێ. \n\n- ئەرێ من بزانم دڵدارەکەت کێیە؟ \n\n- فەراز تۆی، دڵداری من تۆی. \n\n- چی ئەبیستم؟ ئایا بەڕاستیتە میترا تۆ منت خۆش دەوێ؟ \n\n- پڕ بەدڵ پڕ بەھەموو ھەستم خۆشم دەوێی. \n\n- ئاھ خودای گەورە، خەو دەبینم؟ یان بێدارم، تکایە، جارێکی تر دووبارە بکەوە و دووبارەی کەوە. \n\n- خۆشم دەوێی فەراز، زۆرم خۆش دەوێی. \n\n- میترا ئەمنیش پێت بڵێم؟ ... لە مێژە تۆم خۆش دەوێ، بەڵام... بەڵام پێم باش نەبوو ھیچ بڵێم، ئێستا کەوایە ئیجازە بدە دەستەکانت ماچ کەم... ئاھ میترا... \n\n- ھم... بێ مێشکی بێ کارە تۆ بەکەلکی ھیچ شتێک نایەی، بەم ھەموو سپا و پاسەوانانەوە بەم زیندانە بەرزو پۆڵایەوە، نەت تووانی بەندێکی بێ دەسەڵات ڕابگری، ئەمە بۆ تۆو بۆ من شوورەیییە. \n\n- ببوورە شەیتانی مەزن من تاوانم نییە، پاسەوانەکان بێکارە و تەمبەڵن، ئەوێ شەوێ ھەموویان لە دەرەوەی قەڵای زیندان خەویان لێ کەوتبوو بەیانی بەزۆری تازیانە خەبەرمان کردنەوە. \n\n- ئەم... ئەمە کەڵاوی دوژمنی گەورەی من ئەورۆ موزدایە... ھ... ئاخر من ھەمیشە لە شەڕی ئەوا تێشکم. چی بکەم نەخۆشیەکەت لەبیر نەچۆتەوە؟ ھا... ئەژدیھاک. \n\n- ئەتەوێ چی بکەی؟ ... نا تکا ئەکەم من لە چاوی تۆ ئەترسم، بەم جۆرە پێدا مەڕوانە\n\n- ھا... ھا... ھا\n\n- من بۆ فەرمانت ئامادەم... بۆ فەرمانت ئامادەم ئاخر شەیتانی مەزن. \n\n- نا... ئەژدیھاک ئێرە ئێرە جێگای من نییە ئەھۆراموزدا ھاتۆتە یارمەتی دوژمنەکانم، شار بۆنی پاکی و باشی لێوە دێ، من دەبێ ڕاکەم بەڵام لە پێشدا دەستووربدە ھەموو کەس کۆبنەوە کۆڕێکی گەورە بگرن. \n\n- لەبەر چی سەروەرم؟ \n\n- ھا... ھ... کارت بەسەر ئەوەوە نەبێت ھەرچی گوتم وابکە ئەژدیھاک. \n\n- بەسەرچاو قوربان فەرمان بەرم. \n***\n\n- بێ دەنگ بن، بێ دەنگ بن، ھەمووتان دەزانن کە دوژمنانی من ھەر ڕۆژی پیلانێک دەگێڕن، ھێرش ئەکەنە سەر سەربازەکانم و ئەیانکوژن، لە بیرتان چۆتەوە کە من کێم؟ و چۆن سپای جەمشیدم تێکشکاند، فەرامۆشتان کردووە کە من لەگەڵ ڕەحم و بەزەیی بێگانەم؟ حەزم لە لاشەی بێ سەر و ئەندامی کون کون کراو و سەری بڕاوە، ئایا ئێوەی ڕەش و ڕووت و بێ دەسەڵات ئەتانەوێ بەرەنگاری من بوەستن! ؟ \n\nبیر بکەنەوە لە ھەموو ئێرانا، بنەماڵەیەک ھەیە کوڕی نەکوژرابێ؟ یان تاڵان نەکرابێ و ماڵی نەسووتابێ! ؟ من لە کوشتن و خوێن ڕشتن ماندوو نەبووم، ئەگەر ئێوەش لە مردن و بەندکردن نەوەستاون زۆرم پێ خۆشە دیسانەوە دەست پێ ئەکەینەوە، بزانن کامەمان سەر ئەکەوین! ؟ \n\n- سەرکەوتن بۆ ئێمەیە و مردن بۆ تۆ. \n\n- ئەمەش بەڵگەی سەرکەوتنمان... ھا بگرە. \n\n- ئەمە بەڵگەی شکستی ئێوەیە، بڕوانن ئەم نێزەیە چۆن لە حەواوە ماوەتەوە. \n\n- زۆر سەیرە! ؟ \n\n- ئەی خۆ لە حەوا ڕاوەستاوە؟ \n\n- سەیر... \n\n- ئێستا زانیتان کە نێزەش ناوێرێ لە سنگی ئەژدیھاک نزیک بێتەوە... ھا... ھا... \n\n- سەروەر ئەگەر ماوە بفەرموون من ئەڕۆم ئیتر ئێوەش بەتەواوی ھاتوونەتەوە سەر خۆ و نەخۆشیتان نەماوە، منیش ئەمەوێ بگەمە فریای نەخۆشێکی تر، من پزیشکم کارم تیمارکردنی نەخۆشە، زۆر خۆم بەبەختیار ئەزانم کە توانیم ئەژدیھاکی مەزن لەو نەخۆشییە ڕزگارکەم، تکام ئەمەیە کە ماوە بفەرموون سەر شانەکانتان ماچ کەم. \n\n- سپاست دەکەم پزیشکی زانا، شانی من بۆ ماچ کردن ئامادەیە. \n\n- سەروەرم ئەمە شانازییە بۆ من با سەر شانت ماچ کەم تابتوانم لە ھەندەران بڵێم لێوی ئەم پزیشکە پیرە سەرشانی شکۆداری ئەژدیھاکی ماچ کردووە قوربان ئیتر من لە خزمەت مەرەخەس دەبم... \n\n- سەرکەوی پزیشکی پیر بەھیوای دیدار\n\n- کاتێ من خەریک بووم لە دەرگا بچمە دەرەوە جێگاکەت بگۆڕە... دەنا ئەو نێزە کە بەئەفسوونی من ڕاوەستاوە سنگت کون ئەکا... \n\n- ئاخ... نێزەکە باڵی گرتەوە بڕوانە ئەم کۆڵەکە بەردەی کون کرد... شەیتان شەیتان کاری شەیتانە. \n\n- ئەمە کاری شەیتانە. \n\n- ئیتر من کارێکم نییە، ھێزی منتان چاو پێ کەوت، بڕۆن و ئارام بن. \n***\n\n- ھا وەزیر دیسانەوە پەرۆشی؟ چی ڕووی داوە؟ \n\n- نازانم چی بڵێم! ؟ نازانم بڵێم چی ڕامھۆ! ؟ من ئێرانیم، بەڵام لەگەڵ ھەموو کردەوە خەراپەکانی ئەژدیھاک ھاوبەشم، بەشی ھەرە گەورەی تاوان بە ئەستۆی منەوەیە، ئەژدیھاک بێگانەیە ئەگەر خراپەش دەکا لانی کەم لەگەڵ ھۆزەکەی خۆی ناکا. بەڵام من چی؟ نازانم نازانم ئەتوانم ھیواداربم کە ئەھۆراموزدا لە تاوانم ئەبوورێ یان نا؟ \n\n- وەزیری بەڕێز تۆ ھەرگیز ئەو قسانەت نەکردووە، چ ڕووی داوە کە ئەمڕۆ کەوتوویەتە بیری ئەم مەبەستەوە؟ \n\n- ئەزانم ڕامھۆ، ئەزانم ئەتەوێ بڵێی کە درەنگ بووە من ئیتر ڕووی گەڕانەوەم نییە، بەم ھەموو تاوانەوە ھەرگیز نابەخشرێم ھەرگیز، دەمێ ساڵە خزمەت بەھەژدیھاک دەکەم، نەک لەبەر ئەوەیە کە خۆشم دەوێ چونکە لێی دەترسم نامەوێ کوڕەکەم بکوژی و کچەکەم بکەوێتە دەست سەربازەکانی ئەژدیھاک، خزمەتی من بۆ خۆپاراستنە، بەڵام لە کاتێکەوە بۆم دەرکەوتووە ئەژدیھاک بەندەی ئەھریمەنە شەرم و شوورەیی دای گرتووم... ئاخ... من چەندە چارە ڕەشم، من خزمەتکاری بەندەی شەیتانم. \n\n- ئێستا کە بۆت دەرکەوتووە لەم ماوە درێژەدا بە ھەڵە چووی ناتەوێ تۆڵەی ئەم خراپانە بکەیتەوە؟ \n\n- چۆن؟ مەگەر ئەتوانم؟ \n\n- سەروەرم ئەگەر بتەوێ دەتوانی، ئەژدیھاک زۆری بڕوا بەتۆ ھەیە، ئەتوانی لەم بڕوایە بەسوودی شۆڕشگێڕەکان کەڵک وەربگری. \n\n- مەبەستت ئەمەیە کە یارمەتی شۆڕشگێڕەکان بدەم؟ نا... نا من لە ئەژدیھاک دەترسم. \n\n- ئەی لە ئەھوراموزدا ناترسی؟ لات وانییە کە پەشیمان بوونەوەت دەبێ بەکردەوە پیشان بدرێ؟ بەوتەی خۆتان ھەتا ئێستا لەسەر ڕێگای تاوان بوون، ئەگەر پەشیمانن ئەبێ بکەونە سەر ڕێبازی خزمەت و تێکۆشان. \n\n- ڕامھۆ تۆ ڕێگایەکت بەرچاو دەکەوێ؟ یان لات وایە من بتوانم من بەچەشنێ یارمەتی لاوە قارەمانەکانمان بدەم؟ خۆت دەزانی کە من پیاوی شەڕ و مەیدان نیم. \n\n- قوربان بۆ شەڕکردن ھەر تەنیا پیاوی شەڕکەر بەس نییە پیاوی ژیر پێویستی بەئاوەزیشە من دڵنیام تۆ ئەتوانی خزمەتێکی گرنگ بەوڵاتەکەمان بکەی. \n\n- باشە بڵێ بزانم، من چی بکەم بڵێ؟ \n\n- دۆزینەوەی ڕێگا لەسەر من سەروەرم. \n\n- من ئامادەم ڕامھۆ، ھەرکات پێویست بوو ھەواڵم پێ بدە. \n\n- بەسەرچاو گەورەم ئێستا جارێ بەدوعا. \n\n- خوات لەگەڵ کچی بەشەڕەف خوات لەگەڵ. \n***\n\n- ئاھ... من خەریکم دەمرم سەرشانم ئارامی لێ ھەڵگرتووم، ئای ئاشام؟ ئاشام لە کوێی؟ \n\n- لێرەم گەورەم، فەرمایشتێکتان ھەبوو؟ \n\n- سەرشانم ئارامی لێ ھەڵگرتووم، ئەڵێیی گیانم دەردەچێ نازانم بۆچ ئەمڕۆ کت و پڕە وەژان وەستا؟ خۆم نایبینم وەرە بزانە بریندار نییە؟ \n\n- ماوە بفەرموو قوربان بابزانم... ؟ ئاھ خودای گەورە ما... مار... ! ؟ دوو... دوو ماری ڕەش قوربان. \n\n- چییە ئاشام بۆچی ڕات کرد؟ ماری چی؟ \n\n- قوربان لەسەر ھەرکام لە شانەکانت ما... مارێکی ڕەش ھاتۆتەدەر\n\n- چیی لێوی شەیتانە ماری لێ شین بووە ئێستا چار چییە وەزیر؟ مارە پێمەوە دەدەن وەرە وەزیر بەم خەنجەرە سەریان لە لەشیان جوێ کەوە. \n\n- قوربان م... من ناوێرم. \n\n- ھا... ترسنۆک من خۆم ئەم کارە دەکەم. \n\n- ھا... ھا ئەمە یەکێکیان... ئەمەش ئەوی تریان... ئاخ ئاسوودە بووم ئیتر شانم ژان ناکەن، من دوێنێ شەوێ خەو لە چاوم نەکەوتووە، وەزیر ئێستا ئەمەوێ کەمێک بخەوم، بڕۆ بەڵام زمانت گرێ دە، نەکا ئەم باسە بدرکێنی ھا... \n\n- بەسەرچاو قوربان بەسەرچاو. \n***\n\n- ئاھ... ئاخ... ھ... من خەریکم لە پێ دەکەوم کاردۆ کەی دەگەینە لای کاوە؟ ھ... ھا... \n\n- منیش پێم بەشوێنما نایە، بەم کێوانەدا ڕێگا ڕۆیشتن بۆ منی پیرەمێرد زۆر سەختە. \n\n- ھا... ھێندەمان نەماوە بگەینە غارەکە، بڕوانن فەراز لەبەر دەرگای غارەکە کێشک دەکێشێ! \n\n- باشە... باش... \n\n- ھۆی تۆی کاردۆ؟ وەرنە پێشەوە وەرن. \n\n- بەخێر بێی کاردۆ. \n\n- سپاس فەراز... کاوە لە ژوورێیە؟ \n\n- بەڵێ بچۆ ژووری غارەکە. \n\n- باشە دەچم با ئەو میوانانە لێرەبن... \n\nگەورەم دوو میوانی تازەمان بۆ ھاتووە، یەکیان ڕامھۆیە کە دەیناسی، بەڵام ئەوی تریان... \n\n- چییە بۆ بێ دەنگ بووی؟ ئەوی تریان کێیە؟ \n\n- بابە گیان تا بەڵێن نەدەی وەک میوانێک ڕەفتاری لەگەڵ دەکەی ناوی نابەم. \n\n- بڵێ کوڕم بڵێ، ھۆزی کاردۆ میوان گر و دڵاوان، مەگەر وانییە کوڕم؟ \n\n- ھەر لەبەر ئەمەیە کە کاکە کاردۆم داوای لێ کردی کە ڕێز لەم میوانە بگری. \n\n- ئێستا بڵێ کوڕم میوانی تازەمان کێیە؟ \n\n- ئاشام وەزیری ئەژدیھاک. \n\n- ھا... گوتت ئاشام؟ تاوانکاری گەورە؟ ... نا... نا نا کوڕم، من سوێندم خواردووە بەدەستی خۆم بیکوژم ئەمن نامەوێ چاوم بەم خیانەتکارە بکەوێ. \n\n- بابە... بابە... من لام وابوو ئەگەر شەیتانیش ببێتە میوانی تۆ، لە تاوانی دەبووری، بەڵام وا دیارە ژێر چەپۆکەیی چەن ساڵەی ھۆزەکەمان ڕەوشتی بەرزی لەبیر بردوویەتەوە، کاردۆ میوانەکەت ھەڵگرە و لێرە بڕۆ، سوێند بەیەزدانی مەزن ھەرکەس بیەوێ پێشت پێ بگرێ... تەنانەت ئەگەر باوکیشم بێ بەم شمشێرە وەڵامی دەدەمەوە ئێمە شکستی ئەمەین کە پیاوەتیمان لەبیر چۆتەوە، ھەستە برای پاڵەوانم ھەستە، بەمیوانەکەت بڵێ کاردۆکیش پەست بوون مرۆڤایەتیان لانەماوە. \n\n- بەدوعا بابە بەدوعا! \n\n- ڕاوەستە کاردۆ ڕاوەستە، ببوورە کوڕم بە ئاشام بڵێ بێتە ئێرە، بێتە ژوورەوە\n\n- سپاس کاوەی مەزن... ئاشامی بەڕێز وەرنە ژوورەوە... \n\n- دروود بۆ کاوە شۆڕشگێڕی قارەمان. \n\n- دروود ئاشام بەخێرھاتی. \n\n- تۆ ھەقت ھەیە لە من تووڕە بی، ھەقت ھەیە سەرزەنشتم بکەی، ئەزانم من تاوانکارم ئێستا من ھاتووم بە چەشنێ تاوانەکەم سووک کەم، ھەرچی تۆ بڵێی وادەکەم تەنانەت ئەگەر فەرمان بدەی بەم پیرییە شمشێر بەدەستەوە دەگرم و لە ڕیزی لاوەکاندا دژی ئەژدیھاک شەڕ دەکەم. \n\n- ئاشام، من و تۆ بەمنداڵی پێکەوە ھاوەڵ بووین بەیەکەوە گەورەبووین، ھەردووکمان لە سەردەمی شایەتی جەمشیدمان لەبیرە ھەردووکمان ڕۆڵەی ئەم وڵاتەین، من چاوەڕوانی ئەمە نەبووم کە تۆ کردت، سوێندم خواردبوو کە بەدەستی خۆم بتکوژم. بەڵام تۆ میوانی ئێمەی و ئەڵێی کە پەشیمان بوویەتیەوە، ھیوادارم ئەھوراموزدا لە تاوانت خۆش بێ ئەم شەو میوان بە، ڕاستە کە ئەم غارە جێکای تۆ نییە و ناڕەحەت دەبی، بەڵام باشە شەوێکیش ئاگات لە ژیانی ھەژاران بێ تا ھەست بە دەردیان بکەی. \n\n- بەڵێ کاوە، تۆ جێی شانازی وڵاتەکەمانی من بە بەختیاری دەزانم کە لە لاتان بم، بەڵام لام وایە لە کۆشکی ئەژدیھاکا باشتر دەتوانم یارمەتیتان بدەم، ھەواڵێکیشم بۆ ھێناون ئەژدیھاک، ئەژدیھاک دوو ماری ڕەشی لەسەر شانی ھاتۆتە دەر، ھەموو ڕۆژێک جارێک سەریان دەبڕێ، بەڵام دیسانەوە ھەروەک گیا شین دەبنەوە. \n\n- نەمزانی ئەو پزیشکە شەیتان بوو، جێی دەمی شەیتان ھەر دەبێ ماری لێ شین بێ. \n\n- بابە شەو درەنگە، ھاواڵەکان چاوەڕوانی ئێوەن تابزانن بەیانی چی بکەن قوربارن؟ \n\n- کوڕم من و ئاشام لە مێژە یەکتریمان نەدیوە، ماوە نادەی کەمێک باسی بیرەوەری لاوی خۆمان بکەین؟ \n\n- سەروەرم ئێوە دەستوور بەئێمە بدەن خۆمان بەوانی تر ڕادەگەیەنین. \n\n- زۆرباشە کوڕم، تۆ بەسەرۆکایەتی ٥٠ کەس ھێرش بکەنە سەر قەڵای خارخار، فەراز تۆش لەگەڵ چەند کەسێکا لەناو شار وریای جوڵانەوەی سپای ئەژدیھاک بن، منیش بەیانی دەچمە لای شاھەنشا فەریدون لەمێژە نەچوومە خزمەتی. \n\n- زۆر چاکە بابە\n\n- بەچاوان بابە زۆر چاکە. \n\n- سەرکەوتوو بن کوڕم. \n***"}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "چەکوش وەشێنی ڕۆڵە کوژراو", "poem_title": "بەشی ٤", "poem_description": "", "poem_text": "- ماری لەسەر شانی شین بووە. \n\n- ئا ئا دووماری ڕەش. \n\n- میترا گوێت لێیە لە ھەموو لایەک باسی مارەکانی سەر شانی ئەژدیھاکە\n\n- بەڵێ گوێم لێیە، فەراز بڕوانە ئەو سەربازە لە مێژە کەوتۆتە شوێن ئێمە چاومان لەسەر ھەڵناگرێ. \n\n- ئای تۆ ئەترسی؟ بۆ لات وایە کە ھەموو کەس ئێمەی خستۆتە ژێر چاوەدێری، ئەم سەربازە سەری داخست و خەریکی شت کڕینە. \n\n- نا فەراز من ماوەیەک ئاگاداریم، ئەو بێ گومان کەوتۆتە شوێن ئێمەوە و ڕەنگە لێمان بەگومان بووبێ باش سەرنج بدە جارجار لە ژێر چاویەوە بۆ ئێمە دەڕوانێ. \n\n- ئەھ... با ئێمە جێگاکەمان بگۆڕینەوە ئەچینە جێگایەکی تر بزانین بەشوێنمان دادێ ئەگەر ھات دیارە کە مەبەستێکی ھەیە، \n\n- باشترە سەری لێ بشێوێنین، ئەگونجێ ئەو بەتەنێ نەبێ، من بەلایەکا دەڕۆم تۆش بەلایەکی ترا بڕۆ باشە! ؟ \n\n- ئەگەر ئێمەی خستبێتە ژێر چاوەدێری ئەڵبەت سەربازی تریشی لەگەڵدایە، چونکە ئەم خوێڕیانە ھەرگیز ناتوانن بەتەنیایی بەرەنگاری ئێمە بکەن، من بەم لایەدا دەڕۆم، تۆش لەو لاوە، لە ئاخری ئەم کۆڵانە یەکتری دەبینینەوە بەڵام ئەگەر من کەوتمە شەڕەوە تۆ ڕاکە. \n\n- باشە بڕۆ بڕۆ... \n\n- ڕاوەستە کچی جوان! \n\n-چییە سەرباز، من خزمەتێکم بۆ ئێوە لە دەست دێ؟ ئێمە ھەموو خزمەتکاری ئەژدیھاکی مەزنین. \n\n- ئەژدیھاک کاری بەتۆ نییە، منم کە نیازم ھەیە ماوەیە لە باوەشی تۆدا دنیا فەرامۆش کەم. \n\n- ئاخ کەسێک دەیەوێ دنیا فەرامۆش کا کە بەمەیلی ئەو نەچەرخێ، یان شتێک بترسێ، من دڵنیام کە سەربازانی ئەژدیھاک لە ھیچ شتێک ناترسن\n\n- بۆچ کچی جوان، ئەم کاردۆکە چەپەڵانە وەک سندان لە بن دەستمان دەرھاتوون لە ھەموو شوێنێک ھەن، وەک شەیتان بەھەموو ڕواڵەتێک خۆیان دەنوێنن، خەو و خۆراکیان لێ ھەڵگرتووین جا لەبەر ئەوە من دەمەوێ کەمێک لە باوەشی تۆدا بحەوێمەوە، یا ترس و لەرز لە بیر بەرمەوە\n\n- زۆر باشە سەرباز، بەڵام من خۆم جێگایەکم ھەیە دەچین بۆ ئەوێ پێت چۆنە؟ \n\n- زۆرم پێ خۆشە، بەڵام من فەرماندەی سەربازانی ئەم ناوەندەم ئەحواڵمان پێ گەیشتووە کە چەند کاردۆکێک بەسەرۆکایەتی فەرازی کوڕی کاوە ھاتوونەتە شار، ڕاوەستە بابچم ئەوان بێدارکەم و ڕاسپێرێکیان پێ بڵێم و پاشان دێمەوە بۆلات\n\n- زۆر باشە سەرباز من ھەر لێرە چاوەڕێم..... . ئەھ چی بوو سەربازی فەرماندە زۆرت پێ چوو؟ \n\n- دەستووری پێویستم دا، ئاخر کوڕێکی گەنج لای تۆ بوو، لەلات وەستابوو، ڕواڵەتی زۆر لە فەرازی کوڕی کاوە ئەچوو، گوتم نەکا خۆی بێ، دەستوورم دا کە ئەو کوڕە بگرن دەستی کردەوە بیکوژن. \n\n- ھا... ھا... فەرازی کوڕی کاوە! ؟ ئاھ ئەو چۆن دەوێرێ بێتە ناو شار، وادیارە فەرماندە زۆر لەو کوڕە ئەترسێ وانییە! ؟ \n\n- نا من لە ھیچ کەس ناترسم بەتایبەت ئێستا کە لەلای تۆم. \n\n- ئەمە شانازییە بۆ من فەرماندە، فەرموو بابڕۆین... \n\n- میترا ئەو پیاوە چەپەڵە بۆ کوێ دەبا؟ ھا ئاوڕی داوە، بەدەست خەریکە حاڵیم دەکا... ھ تێگەیشتم بۆ کوێ دەچێ... بەڵام من گوێم لە قسەکانی فەرماندەی سەربازەکان بوو، وادیارە منیان ناسیوە بەم جلوبەرگە ناتوانم بکەومە شوێنیان لەھەر کوێ تووشم بن پێشم پێدەگرن ڕاستە کە ھیچمان پێناکرێ بەڵام لانی کەم کاتم دەگرن... ھا بیرێکی چاکم کردەوە... بابچمە لای ئەو سەربازە کە پاڵی داوە بەو دەرگایە... دروود بۆ تۆ سەرباز. \n\n- دروود. \n\nمن یەکێکم لە خزمەتکارەکانی ئەژدیھاک ھەواڵێکی خۆشم ھەیە، من دەزانم فەرازی کوڕی کاوە لە کوێیە، وەرە با نیشانت بدەم ئەو ئێستا لە ماڵێکا لێی خەوتووە پێویست نییە ھەواڵێک بەکەسێک بدەی، خۆت بیکوژە با ئەم شانازییە ببێتە\n\nنسیبی تۆ، مەگەر تۆ ناتەوێ ببیتە فەرماندە! حەیف نییە ھەر سەربازێکی ئاسایی ببی؟ مەترسێ منیش یارمەتیت دەدەم، خێراکە نەکا بەخەبەر بێتەوە، پەلە کە ھا ئە لێرەوە کەمێک توندتر... ئە ئەمە ماڵەکەیانە... ھەتا کەس چاوی لێمان نییە... تۆزێ لەو لاترەوە ھا... ئاشانا باش بوو، ئەمەش بۆ تۆ... با لیباسەکانی داکەنم... بابچم بزانم میترا چی کرد! ؟ ... چابوو ئەوجار ئیتر کەس نامناسێ بابڕۆم... \n***\n\n-چییە ئەتۆ زۆر بەپەلەی فەرماندە؟ من لەبەر دەستی تۆدام، نەکا لە منیش بترسی؟ ھا ئەمن ھەرگیز لام وانەبوو ئێوە ھێندە لەم کاردۆکانە ئەترسن. \n\n- من و ترس؟ ھەرگیز، بریا ئەمڕۆ چاوم بەفەراز دەکەوت، دەستوورم دابوو ھیچ کەس نەیەتە یارمەتیم، ئەمەویست بەدەستی خۆم بیکوژم، تا ئەم ئێرانییە سەر بزێوانە تێ بگەن کە بێ ھوودە قارەمانێکیان لە فەراز ساز کردووە. \n\n- ئافەرین فەرماندە، بڵێ بزانم ئێستا ئەگەر لەم کاتەدا فەراز بێتە ژوورەوە تۆ چ دەکەی؟ \n\n- فەراز؟ فەراز کاری بێرە چییە؟ \n\n- ھا... ھا... ھ پرسیارێک بوو کردم مەبەستێکم نەبوو بۆچ ترسای؟ \n\n- ھۆ ھۆ لە باتی ئەم قسانە وەرە وەرە، وەرە باوەشمەوە، کچی جوان وەرە ھەتا ئەوەندەت بکوشم بەخۆمەوە تادەنگی شکانی ئێسکەکانت بژنەوم. \n\n- ئاخ فەرماندە مەگەر نازانی لەشی من زۆر ناسکە، وە باسکی تۆش زۆر بە ھێزە، تکایە ئارامتر بە... \n\n- ھۆ ھۆ... فەرماندە... فەراز... فەراز... \n\n- فەراز؟ فەرازی چی سەرباز؟ \n\n- قوربان فەراز ھاتۆتە ناو ئەو ماڵەوە، ئێمە ھەتا ئێرە بە شوێنیەوە بووین\n\n- دەی جا دەڵێی چبکەین/ ئەی لەعنەتی عەیشەکەی لێ شێواندین، تۆ دڵنیای سەرباز؟ کە فەراز ھاتۆتە ئێرە! ؟ \n\n- بەڵام فەرماندە تۆ ماوەیەک لەمەو پێش ئەتگوت ناترسێی؟ چبوو کە بە بیستنی ناوی فەراز سەرت لێ شێوا؟ \n\n- تۆ کێی کە بەم چەشنە بێ ئەدەبانە لەگەڵ فەرماندەی خۆت قسان دەکەی؟ \n\n- فەرماندەی من؟ فەرماندەی من کاوەیە ترسەنۆکی چەپەڵ، ئەمەش شمشیرەکەم وەرە ھا... ئەوەش بۆ تۆ... وەرە پێشێ... \n\n- تۆ؟ تۆ... ؟ تۆ؟ \n\n- بەڵێ من فەرازم، وەرە پێشێ، ئێستا کە شمشیرەکەت ھەڵناگری... ھا ئەمەش شمشیرەکەی من... من بەدەستی خاڵی لەگەڵت بەشەڕ دێم... ھا... \n\n- دەست خۆش فەراز\n\n- میترا حاڵت چۆنە؟ ھەستە ھەستە بابڕۆین گیانەکەم. \n\n- ئەم فەرماندە بەڕێزە بێ ھۆش بووە با لە تۆڵەی باوکم... ئەگەر چی وەک ئەمە وایە کە لە باتی خوێنی تاووس خوێنی مار بڕێژی. \n\nھا... ھا... بابڕۆین میترا... بابڕۆین... \n***\n\n- نازانم بەدەست ئەم مارانەوە چی بکەم؟ ھەموو ڕۆژێ جارێک سەریان دەپەڕێنم، بۆ بەیانی دوو سەری تریان لێ دەڕوێتەوە، نازانم شەیتانی گەورە بۆچ منی لە بیر چۆتەوە؟ خۆ من ھیچ نافەرمانێکم نەکردووە! \n\n-ھا... ھا... ھا... ھا... \n\n- ئەوە دەنگی پێکەنینی ئیبلیسی مەزنە، وا دیارە دەیەوێ یارمەتیم بدا... بەڵێ خۆیەتی... خۆیەتی یا ئیبلیسی گەورە بگە فریام لەدەست ئەم مارانە شەو و ڕۆژم نەماوە یارمەتیم بدە تکا دەکەم شەیتانی مەزن تکا دەکەم. \n\n- ئەژدیھاک، بڕوانە ئەم مارانە سەر دەھێنن بۆ ناو کونی گوێت، ئەمانە ماری ئاسایی نین مێشک خۆرن، بەمێشکی ئادەمیزاد دەبێ تێر کرێن دەنا مێشکی تۆ دەخۆن، ھەموو ڕۆژێ دوو ئادەمیزاد سەر بڕە مێشکیان دەربھێنە و بیدە بەم مارانە ئیتر خەویان لێ دەکەوێ تادیسانەوە ڕۆژێکی تر برسیان بێتەوە لە خەو ھەستن، ئەم تەنیا چارەی تۆیە ئەژدیھاک، ئیتر من دەڕۆم... \n\n- سپاست دەکەم شەیتانی گەورە سپاس. \n***\n\n- ئاگات ڵێ بوو چیان کرد؟ چ ئاگرێکیان کردەوە ئەو ژن و منداڵانەیان چۆن ئەسیر کرد؟ ھەر دێتو و دڕەندتر دەبن، جاران تەنیا پیاویان ئەسیر دەکرد، ئێستا لە ژن و منداڵ و پیرە پیاوەکانیشمان نابوورن. \n\n- کوڕم سەگی ھار ھەتا کاتی تۆپین ھەر دێت و دڕندەتر دەبێ، ئەمانە پەلەقاژەی مەرگیانە کوڕم، بەم کارانە مردنی خۆیان دەخەنە بەرەوە بەڵام تۆ کوڕم ئارام بە، ئارام و لەسەر خۆ بە ھیچ خۆت شلوێ مەکە، تا مەرگ نەبێ ژیان نابێ تا شەڕ نەبێ ھێمنی نابێ ئەمە ڕێ و شوێنی ژیانە ھەموو شتێک دوو لانی ھەیە لانی باش و خراپ بەڵام کوڕم تەنانەت باری دزێوو خراپی شتەکەش پێویستە، وەک شەوت بۆ ھاتنی بەیان پێویستە وە ھەر زستان بۆ بوونی بەھار. \n\n- ببوورە بابە گیان، من جار جار ڕق و کینە سەرم لێ دەشێوێنێ، ئەڵێم بریاڕ ھەر کام لەم چەپەڵە ترسەنۆکانە ھەزار گیانیان ھەبوایە و ھەموو گیانیان بەنووکی شمشیرەکانی لە لەشیان ھاتبایە دەر ئاخ کەی ڕۆژی تۆڵە دەگا کەی؟ \n\n- نزیکە ڕۆڵەم نزیکە، زۆر نزیکە، ئەمڕۆ بۆیە تۆم ھێنا ئێرە کە چاوت بەم ڕوانگە ناشیرنە بکەوێ، وەبزانی کە ئەژدیھاک ھەرگیز لە ھەڵپەی خۆراک بۆ مارەکانی سەر شانی ناوەستێ، لە ڕاستییا ئەم مارانە بەری گیان و ھەستی ئەژدیھاکن کە لە داری گەندەڵی لەشی شین بووە، ئەژدیھاک نەفسی ناپاکی و چەپەڵیە، ئەو بارێکی مەبەستە\n\nو ئێمەش بارێکی تر. ئێمە و ئەو لە شەڕ ناچارین، ھەر وەک شەیتان و ئەھورامزدا ناچارن شەڕ بکەن. \n\n- ئاھ بڕوانە بابە، ئەم دێیە چۆڵ بووە، ھەموو کەسیان ئەسیر کردووە، ئێستا نیشانەیەک لە ژیان وەبەر چاو ناکەوێ، ئەڵێی ھەرگیز ئاوایی نەبووە، تەنیا دووکەڵی سووتمان و چەند لاشەی بێ گیان... ئاخ خودایە چەند تاڵە. \n\nھەرچی زۆرو زوڵمی ئەژدیھاک زیاتر بێ، بڕوای ئێمە و خەباتکارەکانمان بەو ئەندازە پتەوتر دەبێ ئەمانەش کە بەھاندان غیرەتیان نەبزووت زوڵم و زۆر ناچارن دەکا ڕابکەن و بێنە لای ئێمە چونکە ھەمیشە چاوەڕوانن ڕۆژێک نۆرەی ئەوانیش بێ و بکرێنە خۆراکی ماری سەر شانی ئەژدیھاک، قسەم ھەڵ گرە کوڕم. ئەمەش بە سوودی ئێمەیە. \n\n- من شاگردی تۆم، کوڕی تۆم، سەربازی ژێر فەرمانی تۆم، ھەر دەستوور و ئامۆژگارێکی بیفەرمووی لام ڕەوایە بابە گیان. \n\n- سپاس کوڕم سپاس، لێم ڕوونە ئێستا کە گەڕاینەوە بۆ چیا ھەزارەھا کەس ئەندامی تازەمان بۆ ھاتووە، فێر کردنی ئەمانە لە سەر تۆیە، دەبێ وەھایان باربھێنی کە بۆ شەڕ ئامادەبن. \n\n- بە سەرچاو گەورەم. \n\n- سوار بە کوڕم با بگەڕێنیەوە سواربە. \n***\n\n- کارێکت بە من ھەبوو قوربان؟ \n\n- بەڵێ ڕامھۆ بەڵێ، ئەزانی کە تا ئێستا ھەزار کەسم لە مەرگ ڕزگار کردوەو ناردوومنە لای کاوە، و ئێستاش لە کۆڕی شۆڕشدان. \n\n- بەڵێ قوربان ئاگام لێیە، ئێوە لەو دوو کەسانە کە ھەموو ڕۆژێ دەبێ بکوژرێن وشکیان بدرێتە دەرخواردی مارەکان. یەکێکیانت ئازاد کردووە و لە جێگای ئەو حەیوانێکی دیکەت سەربڕیوە و مێشکیت ئاوێتەی مێشکی ئادەمیزادەکەی تر کردووە، ئەمە خزمەتێکی گەورەیە کە تۆ بە ڕۆڵەکانی چیات کردووە، دڵنیام کە ئەھورامزدا تاوانی پێشووی ئێوەی بەخشیوە. \n\n- بەڵێ من دەمەوێ خزمەتێکی تریش بکەم. ئەمە ئاخرین یارمەتی منە بە شۆرش. \n\n- مەبەستتان لە ئاخرین یارمەتی چییە قوربان؟ \n\n- خۆت دەزانی کە تا ئێستا دە کوڕی کاوە سەر بڕاون و بوونەتە قوربانی و خۆراکی ئەو مارانە. \n\n- بەڵێ دەزانم. \n\n- ئێستاش فەراز گیراوە. \n\n- ئاھ... بەڵێ بەڵێ. \n\n- ماوەیەکی لەمەوپێش بە چەند سەد کەس گەمارۆیان دا و گرتیان، من چاوم لە شەڕی پاڵەوانانەی بوو، لە بەر کۆشکی ئەژدیھاکدا شەڕیان دەکرد، بەداخەوە من ھیچ کارێکم بۆی لە دەست نەھات، ئەمڕۆ نۆرەی ئەوە، نۆرەی ئەوە کە سەری ببڕن. \n\n- ئاھ- بەڵێ. \n\n- من پێم حەیفە کە لاوێکی وەھا بەکار لە نێو بچێ، ئەمەوێ ڕزگاری کەم. \n\n- چۆن ئەتەوێ ڕزگاری کەی؟ فەراز کەسێک نییە کە نەناسرێ، وەک من بیستوومە ئەمڕۆ لە کۆشکا بەم بۆنەوە جێژنێک ئەگیرێ ئەژدیھاک دەستووری داوە فەراز بەرنە لای خۆی و لەبەر چاوی خۆیەوە سەری ببڕن، بەم حاڵەوە باوەڕناکەم. \n\n- ئەو پەڕی ئەمەیە کە گیانم لە سەر ئەم کارە دابنێم، من وەزیری ئەژدیھاکم، ئەتوانم بچمە زیندان و فەراز بێنمە دەرەوە، و بڵێم کە دیبەمە لای ئەژدیھاک و پاشان خۆم دەزانم چی لێ بکەم، بەڵام لەبەر ئەمە تۆم بانگ کرد کە یارمەتیم بدەی. \n\n- من ئامادەم بەڵام خۆتان بفەرموون دەبێ چبکەم؟ \n\n- کاتێ فەرازم ھێنایە دەر ئەیدەمە دەست تۆ جا دەبێ ھەر جۆرێک بێ لە کۆشک بیبەیتە دەرێ ئەسپێکی بۆ ئامادەکەی و سوار بێ و لە ھەرێمی مەترسی دوورکەوێتەوە، تکایە سڵاوی گەرمی منیش بە کاوە بگەینە. \n\n- بەسەرچاو قوربان بەسەرچاو. \n\n-خوات لەگەڵ ڕامھۆ، خوات لەگەڵ بۆ ھەمیشە، باوەڕناکەم چاومان بەیەکتر بکەوێتەوە ڕامھۆ. \n\n- ئەھورامەزدا پشت و پەنات بێ وەزیری مەزن. \n***\n\n- سپاس زیندانەوان دەرگای زیندانەکە بکەوە. ئەمەوێ فەراز بەمە لای ئەژدیھاک. ئاخر ئەمڕۆ نۆرەی ئەوە. \n\n- بەسەرچاو گەورەم... \n\n- ھا... شێری چیا، حاڵت چۆنە؟ \n\n- تۆی ئارشام؟ بۆچ بەتەوسەوە قسەم لەگەڵ دەکەی؟ \n\n- تۆ خەیانەتکاری تۆ چەپەڵی، دژی شایەتی ئەژدیھاک ھەستاوی، ئەتەوێ شاھەنشایی ئێران زیندوو کە یەوە ھا... ؟ ئەمانە بەس نین بۆ ئەمە کە ڕقم لێت بێ؟ \n\n- یانی چی؟ تۆ زۆر گۆڕاوی وەزیر مەگەر. \n\n- بێ دەنگ بە، بێ دەنگ بە نەفام... من نۆکەری ئەژدیھاکم. ئێستاش ھاتووم بتبەم بۆ لای ئەو ئەمڕۆ نۆرەی تۆیە کە بمری. \n\n- وا دیارە من و کاردۆ بە ھەڵە چووین، بریا لێدەگەڕاین ھەر لەوێ دەتی کوشت، تف لە تۆ خانی وڵات فرۆش. \n\n- ئاگات لێیە زیندانەوان، ئاگات لێیە چی دەڵێ خێراکە لاقی بکەوە یاڵڵا، لاقی لە بەند ڕزگارکە ئەمەوێ کاتێ بەرەو مەرگ دەڕوا بیبینم بزانم لە ترسانە لە پێ ناکەوێ... یاڵڵا زووکە\n\n- بەڵێ قوربان بەسەرچاو. \n***"}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "چەکوش وەشێنی ڕۆڵە کوژراو", "poem_title": "بەشی ٥", "poem_description": "", "poem_text": "- ماوەیەکە منیان ھێناوەتە نێو ئەم ھۆدەیە کەس پرسیارم لێ ناکا، چاوم ھەمیشە بڕیوەتە دەرگاکە کە کەی دەرگا بکرێتەوە و جەللاد بە بەرگی سوور و شمشیرەکەیەوە کە دڵۆپی خوێنی لێ دەتکێ بێتە ژوورەوە. تیژایی تیغی شمشیرەکەی بکەوێتە سەرەوە ڕەگی گەردنی من. ئاخ خودایە مردن چەندە تاڵە، بەڵام لەوەش تاڵتر ژیانە لەم حاڵەدا... داخوا ئێستا باوکم چدەکا؟ کاردۆ خەریکی چییە؟ ئاخ میترا میترا... ئەی خودای گەورە ئەو کچە جوانە پاش مەرگی من دڵ بە کێ خۆش دەکا؟ ئاخ بڵێم خودا حافیز میترا، خودا حافیز چیاکانی کالیدی. \n\n- سەلام فەراز، ئایا بۆ مردن ئامادەی؟ \n\n- ئەڵێی بۆ زەماوەندم بانگ دەکەی، کێ ھەیە مردنی پێ خۆش بێ ڕامھۆ! ؟ بەڵام مردن باشترە لە دیتنی ڕوڵەتی پیسی ئێوەی کۆشک نشین. ئەم زەلامە کێیە؟ ئەم نیقابە چییە بە ڕووی داداوە؟ من کە ئەبێ ھەر بمرم باشترە چاوم بە ڕواڵەتی کوژیاری خۆشم بکەوێ. \n\n- تۆ نابێ لێرە بمری. لە دەرەوەی شار جێگایەکیان بۆ مردنی تۆ دیاری کردووە. ئەم پیاوە لە گەڵتا دێ، بەڵام باشترە تۆش بەرگی سەربازانی ئەژدیھاک لە بەرکەی، بگرە ئەمەش لیباس. \n\n- ھا... خەریکن ئەم شۆڕەش دێنە سەر شانم کە بەرگی سەربازانی ئەژدیھاکی چەپەڵ لە بەرکەم. \n\n- زۆر قسان مەکە فەراز کەسێک کە لەسەرەمەرگدایە ئەبێ بیری بەلای ئەھورامزداوە بێ و ھێندە زۆر بڵێیی نەکا، دەی خێرا سازبە ئەم نیگابانە دەتباتە ئەو جێگایە کە بۆت لە بەر چاو گیراوە. \n\n- یانی ئەمن دەدەنە دەست ئەم تاقە نیگابانە؟ ناترسن لە ناو ڕێگادا بیکوژم و ڕاکەم. \n\n- نەچی بیری ڕاکردن بکەوێتە سەرت، ئەم نیگابانە لەوانە نییە بیرت لێ کردۆتەوە، ئەھای سەرباز ھەرکەس ویستی ڕابکا بیکوژە تێگەیشتی! ؟ دەی جا سازبن بڕۆن\n\n- زۆر چاکە ئەمە ڕۆیشتین... \n***\n\n- ھا نیگابان تۆ ماوەی سەعاتێکە لەگەڵ منی. لەو ماوەیدا ھەتا ئێستا قسەیەکت نەکردووە، نەکا تۆ ڵاڵ بی؟ یان لە ترسان زمانت چۆتە بەست؟ ئم ھەر قسان ناکەی، ڕەنگە تۆ ناوبانگی منت بیستبێ، نازانی ئەگەر بمەوێ ڕاکەم ھەزاری وەک تۆ ناتوانێ پێشم پێ بگرێ، شمشیرم وەک ئاگری ناو پووش و پڵاش ئەیان کاتە خۆڵەمێش، من ئەمەوێ ڕاکەم بزانم تۆ چۆن پێشم پێ دەگری ھا... ؟ وەڵڵاھی زۆر سەیرە، ھەر وەڵام ناداتەوە... با جارێ دابەزین من زۆر شەکەتم لە زیندانی ئەژدیھاک زووخاو دەدەنە دەرخواردی بەندییەکان، ... زووخاو دەدەنە دەرخواردی بەندییەکان، ... ئاخ بە ماوەی تۆ سەرباز... تۆش دابەزە پشوویەک بدە پاشان دەڕۆین... تەماشای ئەم نیگابانە چەندە بێ ترس لێی خەفت، ڕاستی من بۆچ ڕانەکەم... ؟ ئەمەکەی ژیرییە کە من بە پێی خۆم بچمە بەر دەستی سەر بڕی؟ بەڵام ئەم نیگابانە... با لەمانە کە وەخە بەر نەیە ئەسڵەن... ! بێ چارە ئەو لە من شەکەتترە، لە پیاوەتی بەدەرە ڕابکەم و خەبەری نەکەمەوە... ئەگەر ویستی پێشم پێ بگرێ دەیکوژم و بۆ خۆم بۆی دەردەچم... ! کەوایە چاک وایە وەخەبەری بێنم! ئەھای کاکە... کاکە ھەستە بزانم... ؟ تۆ زۆر لە سەر ھەست دەخەوی لام وا بوو بەم زووانە وەخەبەر نایەی، بەڵام با نەڵێی فەراز ناپیاوانە خەریک بوو ڕاکا، ھاتم خەبەرت کەمەوە و بڵێم دەڕۆم. ئەو کاتە کە ویستت پێشم پێ بگری دەتکوژم... دەی سەرباز دەڵێی چی؟ لێم دەگەڕێی بێ شەڕ بڕۆم؟ یان شەڕەفی سەربازی ڕێت نادا؟ بڵێ بزانم وەڵامت چییە؟ ... ھا شمشیر دەکێشی... ھا... ھا تێگەیشتم... شمشیرەکەت ھەڵ کێشا ئەتەوێ بڵێی ئەگەر بمەوێ بڕۆم بەم شمشیرە لەت و کوتم دەکەی ھا... ھا... زۆر باشە کە وایە ئامادەبە... کوتوویانە موویەک لە بەرازێک بکەیەوە خۆی شتێکە، تۆش یەکێکی لە سەربازەکانی ئەژدیھاک کوشتنی تۆش خۆی کارێکە... ئامادە بە سەرباز... ھاوار دیارە باش شمشیر دەوەشێنی... بەڵام ھەر ئێستا کارەکەت تەواو دەکەم... ھا بگرە... نەخێر زۆر گیان سەختە... تا ئێستا کەس نەیتوانیوە لە بەرامبەر مندا ڕاوەستێ... نەخێر فایدەی نییە... ئاخ بەزاتی خودای شمشیرەکەی لێ ستاندم پێم خۆشە بە دەستی سەربازێکی پاڵەوان دەکوژرێم، ئێستاکە لووتی شمشیرەکەت وا بەسەر دڵمەوە دەمەوێ تکایەکت لێ بکەم... پێم خۆشە کوژیاری خۆم ببینم، بەڕاستی تۆ پاڵەوانی... منم فەراز کاردۆی برات. \n\n- کاردۆ؟ کاردۆ تۆی؟ ھا... ھا تۆی کاردۆ! ؟ \n\n- بەڵێ. بەڵێ منم، تۆ ئازاترین ڕۆڵەی چیایی لەم ماوەیەدا بۆم دەرکەوت مردن لای تۆ گاڵتەیە، تۆ لەھیچ شتێ ناترسی فەراز. \n\n- منیش بۆم دەرکەوت کەتۆ دیسانیش ھەر وەکو کاتی منداڵی لەمن بەھێزتر و پاڵەوانتری بەڵام بەگیانی تۆ کاکە زۆر شەکەتم، کەمێک سواری سەرشانی خۆتم ناکەی. \n\n- ھا... ھا... بۆ چ براکەم، بەڵام با بچینەوە چیا، ئەو کاتە ھەرچەند دەتەوێ سواری شانم بە. \n\n- ڕاستی کاردۆ، میترا حاڵی چۆنە؟ \n\n- بۆ زیاد لە ھەموو کەس پرسیاری میترا دەکەی؟ \n\n- ئەی دەتەوێ حاڵی شێری پیری چیا بپرسم؟ لێم ڕوونە کە پەژارە ڕوو ناکاتە کاوەی نەبەز. \n\nبۆنی چیا بەرەولووتم دێ، بۆنی بەھار، بۆنی نەورۆز... بابڕۆین دەی... \n***\n\n- وەڵامت چییە ئاشام، تۆ چوویە زیندان فەرازت ھێنا کە بیھێنی بۆلای من پاشان فەرازت ڕاپەڕاندووە، ڕێگای ھەڵاتنت نیشان داوە ئایا ئەمانە ڕاستن؟ \n\n- بەڵێ ڕاستن بەڵێ. ھەموو ئەمانە ڕاستن من ئیتر لە خوێن ڕشتن وەڕەز بووم. چیدی ناتوانم ھاوکاری کارە چەپەڵەکانت بکەم. \n\n- ئاگات لێیە چی دەڵێی وەزیر؟ \n\n- بەڵێ باش دەزانم، منی تاوانکار ماوەیەکی زۆر یارمەتی تۆم دەدا. خەڵکم دەکوشت، پیلانم دەکێشا بەڵام ئیتر بەسە، ئەمەش بزانە کە تۆ، تۆ بەم زووانە وەکو سەگ دەکوژرێی، کۆشکت خاپوور دەکرێ\n\n- ھەر ئێستا دەستوور دەدەم لەباتی فەراز تۆ بکوژن مێشکت دەکەمە خۆراکی مارەکان، بەڵام ئەم مارانە مێشکی لاویان پێ خۆشترە، بڕوا ناکەم مێشکی کۆن و ڕزیوی تۆیان بوێ. \n\n- مەترسە ئەژدیھاک مەترسە، مارەکان مێشکی حەیوانیش دەخۆن، تا ئێستا ھەر مێشکی حەیوانێک و ئادەمیزادێکیان خواردووە. یانی ئەمە کاری من بووە ھەموو ئەو کەسانەی کە ئەبوو مێشکیان دەرخواردی ئەو مارانە بدرێ لە ھەر دووانیان یەکێکیانم ئازاد کردووە، ئێستاش لە کۆڕی شۆڕشدان تێگەیشتی، ھەر ئەمانەشن کە کۆشکی تۆ دەڕووخێنن. \n\n- جەللاد... ؟ جەللا؟ \n\n- بەڵێ قوربان\n\n- وەرە لە گەردنی دە بێدەنگی کە. \n\n- بۆ من مەرگ ڕزگارییە، ئازاد بوونە لە کاتێکا دەمرم کە دڵم پڕە لە یادی ئەھورامەزدا، و ھیوام بەدواڕۆژی شۆڕشی چیا بەتینە، ئێران ئەبێ سەرکەوێ، وەبێگانە ئەبێ ئەم وڵاتە ئەبێ بەگۆڕستانی. \n\n- بێ دەنگ بە!! بیکوژن. \n\n- بەڵێ بەسەرچاو قوربان... ھگ... \n***\n\n- کاوەی مەزن، ئاشام پیاوانە مرد. ئەمەش نامەیەکە کە بۆ تۆی نووسیوە و داوای سەرکەوتنی بۆ کردووی و بەمنی گوت ئیتر نابێ لەکۆشکی ئەژدیھاکا بژیم. \n\nمنیش ھاتمە ئێرە خزمەتت. \n\nبەخێر ھاتی کچم بەخێر ھاتی، مەرگی ئاشام دەری خست کە ئێرانی ھەرگیز بۆ ئەبەد بە ھەڵە ناچێ و لەسەر خەیانەت ناڕوا. گیانی ئاشام میوانی کۆشکی مینو بێ، تۆش بچۆ لای میترا کچم. \n\n- ھ... ھا... بەسەرچاو. \n\n- ئاشام بۆ ڕزگار کردنی من خۆی بەکوشت دا، من ھەرگیز ئەم فیداکاریە لەبیر ناچێتەوە، ھەمیشە بەناوی پیاوێکی بەرز یادی دەکەم\n\n- ئەمەش شەھیدێکی تر بوو، ئاخ کە چەندەمان شەھید دا بە ئێران، چەندمان دەربەدەری و ڕۆژە ڕەشی چێشت! ؟ خوا بکا خوێنی ئاڵی ئەم ھەموو شەھیدانە بەزەیی ئەھۆرامەزدامان بۆ ھان بدا، دیسانەوە نەورۆز بگەڕێتەوە بۆ وڵاتەکەمان. نەورۆزێک کەلەمێژە لێمان تۆراوە. \n\n- فەراز... ! فەراز وەرە ئێرە کارم پێتە. \n\n- بڕۆ کوڕم بڕۆ میترا چاوەڕێتە، ئەمڕۆ شەڕی دوایییە، بەھاری ئەوساڵ ھەر لەئێستاوە دەستی پێ کردووە. باشە ئێستا تۆ و میترا تەنیا نین، کاردۆ و ڕامھۆ شتان لەگەڵە. \n\n- ئەی بۆ چ باسی خۆت و دایکت ناکەی؟ \n\n- ئێمە پیربووین کوڕم، تەنیا کاتێ من ئەبووژێمەوە و دەچمەوە تەمەنی لاوی کە ئەژدیھاک تێک بشکێنم، بێگانە و داگیرکەر لەوڵاتدا نەمێنێ، ئەو کات دەزانی کە باوکی پیرت چۆن وەک گوڵی ژاکاو ئاوی لەژێر کرێ دەبووژێتەوە، دەی... ئیتر متێرا چاوەڕوان مەکە. بڕۆ کوڕم بڕۆ خوات لەگەڵ بێ... فەراز! ؟ \n\n- بەڵێ بابە. \n\n- لەبیرت نەچێ کە ئەمڕۆ شەڕی دوایییە ئەبێ ھەموو ئامادەبن. \n\n- بەسەرچاو بابە بەسەرچاو... \n\n- من لەوکاتەوە کاردۆم نەدیوە کە لێتان بپرسم بەسەرھاتی ئەو ڕۆژەتان چۆن بوو! ؟ \n\n- ھ... ھ... ھا... باشترە لە خۆی بپرسی. \n\n- دەبێ شتێک ھەبێ و من نەیزانم؟ چییە ھەمووتان پێئەکەنن! ؟ پێم وایە قسەیەکی خۆشە... فەراز بەمنیش ناڵێی! ؟ \n\n- خوشکو برام تکاتان لێ دەکەم لەلای دەزگیرانەکەم ئابڕووم مەبەن! \n\n- قەیدی نییە گیانەکەم منیش پێم خۆشە بزانم. \n\n- بەخوا بڵێم چی؟ قارەمانی ئەم بەزم و بەسەرھاتە ڕامھۆ و کاردۆ بوون، ئەیان ویست من بترسێنن... ھا... ھا... راستییەکەی لەترساندنی منیشدا سەریش کەوتن\n\n- گیانەکەم ھەر لەئەوەڵەوە بۆم بگێڕەوە. \n\n- حەیف نییە پیاو ئەم ھەوا خۆشە و دیمەنە جوان و پاکە بەم قسانە خەسارکا! ؟ \n\n- ھا... ھا... نەخێر سوودی نییە، ناچێتە ژێربار، خۆت بیگێڕەوە کاردۆ. \n\n- ھا... ھا... بەڵێ داستانەکە بەم چەشنە بوو کە ئەمن ڕووبەندێکم ھا... ھا... \n\n- ئەگەر زیاتر لەسەری بڕۆی سواری سەر شانت دەبم، خۆت دەزانی کە لە منداڵییەوە بەم کارە فێرم باشە خۆم دەیگێڕمەوە، ... وەزیر خوا لێ خۆش بوو ھاتە زیندان. زۆر بەتوڕەییەوە قسەی لەگەڵ کردم و لەزیندانی ھێنامە دەرەوە و دامیە دەستی ئەم خوشکە ڕامخانە ھا... ھ... ئەویش پاش ماوەیەک لە ھۆدەکە ھێنامیە دەرەوە و لەگەڵ خۆی بردمی و دامیە دەستی ئەم کاک کاردۆیە... بەڵام کاردۆ بەرگی سەربازانی ئەژدیھاکی لەبەر کردبوو ڕووشی بەرووبەند داپۆشیبوو. \n\n- دەی جا تۆ بەقسە کردن و ئەندامیڕائەوت ناسییەوە! ؟ \n\n- ئەندامی زۆرکەس ھەیە وەکوو ھی کاردۆ زەلام، بەقسە کردنیش مەگەر کاک کاردۆ قسەی دەکرد! ؟ ماوەیەک بەسواری تێپەڕین ئەسڵەن یەک کەلیمەی لە دەمی دەرنەھات ھەرچی پرسیارم دەکرد جوابی نەدەداوە، پاشان لە شوێنێک دابەزین\n\n- ئەزانم بۆ ئەوە دابەزیبوون کە ڕابکەی؟ \n\n- نەخێر نەخێر، شەکەت بووم لە بەینی ڕێدا دابەزین، بەڵێ کاتێ کە دابەزین، من وام زانی کە کاردۆ یا واباشترە کە بڵێم کاکە نیگابان خەوی لێ کەوت و ھەستام و چووم خەبەری بکەمەوە. \n\n- نەخێر وانەبوو، بەئەسپایی ھاتی بزانی خەوتووم یا نە! ؟ ئەگەر خەوتبام ڕابکەی ھا! ؟ \n\n- ھا... ھا... \n\n- نا... نا... نا میترا باوەڕیان پێ نەکەی ئەم دووانە ئەیانەوێ ئەمڕۆ بەجارێ لەلای تۆ ئابڕووم بەرن. \n\n- ئاخر خۆ من نازانم چی بووە! ؟ ھا... ھا... \n\n- بەڵێ چوومە ژوور سەری کاک کاردۆ یان بڵێم سەربازەکەی ئەژدیھاکم خەبەر کردەوە کوتم من دەمەوێ ڕابکەم ئەویش شمشێرەکەی ھەڵکێشاو لێمان بوو بە شەڕ... بەگیانی میترا و بەگیانی ھەموومان پاش ماوەکەی بەخۆم دەیگێڕمەوە، وە نەئیزنیش دەدەم کە کاک کاردۆ بیگێڕێتەوە ھا. ھا... ھا... ھا... \n\n- باشە کاردۆ نارەحەتی مەکە بەسە. \n\n- ئەمن قسەیەکم نییە، دەی جا ھەستن وا باشە بچینەوە بۆ لای باوکم. \n\n- زۆر چاکە ھەستن با بڕۆین\n***\n\n- شۆڕشگێڕانی بەشەڕەفی ئێرانی و کاردۆکی براکانم، ئەمڕۆ ھەوەڵ ڕۆژی نەورۆزە، خۆتان دەزانن کە لەمێژە بەھارمان نەدیوە، ئەمڕۆ ڕۆژێکە کە دەبێ بەگیان و دڵ تێکۆشن وڵات لەم کەمتیار و چەقەڵانە پاک کەینەوە، ھەمووتان ڕۆڵەی کوژراو و برا سەربڕاو و ماڵ سووتاون، شەڕتان لەپێشە لەسەر پاراستنی وڵاتە و پاشان بۆ تۆڵەساندنەوەی خۆتان، سەرکەوتن بۆ تێکۆشەرە. ئەژدیھایەکی ترسنۆک وەک ڕێوی لەبەر ھێرشی شێرانەتان ڕادەکا، ئەو تەنیا لە کوشتنی بێ دەسەڵات بەکارە، ئیتر بۆ پێشەوە... بۆ سەربەستی و ئازادی بەرەو نەورۆز... \n\n- براکانم ھەر وەکو باوکم دەستووری دا ئێمە لە پەنای ئەم شاخانەدا خۆمان حەشاردەین و نابزوێین، سوارەکانمان ھێرش دەکەنە سەر سوپای ئەژدیھاک، سەرۆکایەتی سوارەکانمان بەکاردۆی نەبەزە، پاش ھێرش ئەوان دوژمن بەرەو لای خۆیان ڕادەکێشن. دوژمن لەشار دێتە دەرەوە، ئەمجار ئێمە تیرەبارانیان دەکەین، ئێستا ئیتر ئامادەبن... \n\n- ئێمە ھێرش دەکەین بەڵام لەگەڵ سوپای دوژمن تێکەڵ نابین، دەیان کێشین بەرەو چیا با وابزانن کە ئێمە لەبەریان ڕەویوین با بکەونە شوێنمان دەی جا بۆ پێشەوە... \n\n- سەرکەوتن ھی ئێمەیە... بیاندەنە بەر تیر بیانکوژن... تیرە بارانیان کەن... ئافەرین -. \n\n- ئافەرین کاردۆ... بژی فەراز وەک گەڵاڕێزان دوژمن لەسەر ئەسپ بەردەنەوە... دوژمن خەریکە دەشکێ، خەریکە ڕادەکا لەبەر ھێرشی پیاوانەمان خۆ ناگرن... ھا... خەریکە ڕادەکەن... لێیاندەن... \n***\n\n- ئیتر ھەموو شتێک دوایی ھات. ئەژدیھاک تێکشکا. ئەورۆز گەڕایەوە بۆ وڵاتەکەمان. دەستوور بدەن لەھەموو سەر ئاسۆیەک ئاور بکەنەوە، ئاگری گەرمی پیرۆز، نیشانەی سەرکەوتنی ئەھورامزدایە بەسەر ئەھریمەندا منیش دەچم بۆ لای فەریدوون و پیرۆزبایی شایەنی پێ دەڵێم... \n***\nبەم جۆرە بێگانە وڵاتی ئێرانی لێ بوو بە گۆڕستان. ئێران وەک بەھەشتی جاویدان ڕازایەوە، ئێمە ئێستاش بە یادی ئەو ڕۆژە پیرۆزانە کاتی نەورۆز ئاگر دەکەینەوە. نەورۆزتان پیرۆز... \n\n١٩٧٠/٠٣"}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "تاپۆ و بوومەلێڵ", "poem_title": "دوو ھەوارگە", "poem_description": "", "poem_text": "لە ھەوارگەی یەکەمی بەرنامەکەماندا دەچینە سەیری گوڵزارێکی بێ خەزان و باخێکی جوان و ڕازاوە بە گوڵاڵە و ڕێحان؛ تێراو و پاراو لە سەرچاوەی تەبعێکی ڕەوان و یان جیھانێکی ڕووناک و ڕەنگین کە پڕە لە سەفا و سەیری کاڵای پڕ لە نەخش و نیگاری عیشق و ئەوین؛ پارچە ھۆنراوەیەکی تەنراو بە تانوپۆی خۆشەویستی دوو دڵداری نەخشین کراو بە تاری ڕەنگاوڕەنگی وەفاداری، دەسکردی زانا و ھەستیاری شیرین وتاری کورد خوالێخۆشبوو مەلا مەحموودی مفتی (بێخود). \n\nبێخود لەم پارچەیەدا بە دڵێکی پڕ لە ئاھ و ناڵەوە مەحڕوومی و بێبەشی خۆی لە دیداری ئازیز و نازداری دەرئەبڕێ و بە زبانێکی ھەستیارانە و بەیانێکی ڕەوانی عاشقانە لە چاوگەی تەبع و نرخێکی بەھێز و نوکتەسەنجەوە دیمەنێ لە حاڵات و پەرێشانی و پەردەیێ لە سینەی پڕ لە ئاھ و فوغانی خۆی لە ھەر سات و کاتێکی تاریکی و ناکامی و ناھومێدی لە ژیانی دەرئەخا، کە چۆن پەژارەی دڵداری شەوی لێ کردووە بە ڕۆژی بەدبەختی و ڕۆژی لێ کردووە بە شەوی ڕەشی پڕ لە سەختی. \n\nلە دولبەر گفتوگۆیێکم نەبیست، ئەی سینە ئەفغانێ\nلە لێوی پێکەنینێکم نەدی، ئەی دیدە گریانێ\nدەسم ناگاتە شووشەی گەردنی مینایی، ئەی ساقی\nدەمم ناگاتە چاوی، ئەی عەرەق خۆرینە فینجانێ\nپەرێشانم، لە ڕووی ئەو شۆخە لاچۆ ساتێ ئەی پەرچەم\nدڵم بەینێکە زۆر تاریکە، ئەی شەو ماھی تابانێ\nگەھێ زامداری تیغی ناز و خەمزەم، چارێ ئەی جەڕڕاح\nگەھێ بیماری چاوم، ئەی ڕەئیسی سیححە دەرمانێ\nبە شەو شێواوی زوڵفی عەنبەرم، ئیمدادێ ئەی سومبوڵ\nبە ڕۆژ چەوتاوی باڵای دولبەرم، ئەی سەرو جەولانێ\nلە شەوقی ماھی ڕووی ئەو شۆخە توخودا پەڕتەوێ ئەی ڕۆژ\nبە یادی چاکی سینەی، ئەی سەحەر سادەی گریبانێ\nبەتاو ھات لەشکری غەم، سا لە خۆڕۆیشتنێ ئەی دڵ\nمناڵی زۆرە شاری سینە، ئەی مەجنوون بیابانێ\nزەلیلم، بگرە دەستم، کەوتووم، سا ڕەحمێ ئەی گەردوون\nفەقیرم، نامرادم، بێ نەوام ئەی مونعیم ئیحسانێ\nوەکوو بێخود لەمەولا بگرە بۆ خۆت ڕێگەیێ ئەی پێ\nلەمەولای خۆت بوێ تۆش چەشنی ئەو، ئەی دەست دامانێ\n\n\nکاروانی ئێمە لە گوڵزاری بێ خەزانی مامۆستا بێخودەوە بەرەو لووتکەی بەرز و باسەفای ھونەر و ھونەروانی سەوزەزاری تەڕ و زیندوو بە شیعرە جوانەکانی «نالی» - مامۆستای ڕاستەقینەی زانین و کەماڵ، سەرتۆپی ناسک خەیاڵان و وێژەوانانی ئەدەب و ھونەری کوردی - وەڕێ دەکەوێ و ھەوارگەی دووھەمی ئەم بەرنامەیە بە پارچە ھەڵبەستێکی بەستراو بە ڕایەڵ و پۆی ھاوریشمینی وڵات دۆستی و ئەویندارییەوە ئەڕازێنینەوە. \n\nئەمجار لە گوڵستانی بە عەتر و بۆن خۆشی ئەم ھەوارگەیە داوێن پڕ ئەکەین لە گوڵاڵە سوورە و ھەڵاڵە و سونبول و ئەگەڕێینەوە بۆ ناو ھەڤاڵ و دۆستەکانمان. \n\nنالی لەم شیعرەدا سکاڵای دووری لە مەوتەن و خۆشەویستانی ڕائەگەیەنێ. بە دڵێکی پڕ لە سۆز و گودازەوە ھەزاران ئاخۆ و پرسیار ئەکا؛ ئایا زرووف و مەجال ھەیە بۆ ھاتنەوە ناو باوەشی شارەکەی و عازیزەکانی؟ ناھومێد و دڵسارد ئەڵێ بڵێی لەسەر زمانان مابم و یا لە ناو دڵاندا یاد ئەکرێم؟ ئەتوانم بێمەوە، یا ئەبێ تا حەشرم ئەکەن، ھەر لە دیاری غوربەتدا بژیم؟ \n\nشەرحی دووری و سۆزی بەدبەختی و دەربەدەری، دەردی ئاوارەیی و سەرلێشێواوی، بێبەشی لە بزەی لێوی خۆشەویست و ناسیاوان، دڵی پڕ ھەست و ناسکی ئەکاتە ئاو و بە چاویا تێئەپەڕێ. \n\nئەوەند بێ ھومێد و تووڕەیە، ئەوەندە ترساوە و ڕۆژانی ڕەشی دیوە؛ بە «باد» ئەڵێ بە چپە و نھێنی بە یارەکەم، بە یارە دڵڕەقەکەم بڵێ کە سوودی دووری من بۆ ئەوە و بەس. \n\nنالی کە ئەم پارچە ھەڵبەستە لە ناخی دڵیەوە ھەڵقوڵیوە، بە ڕاستی شاکاری ئەوین و خۆشەویستی خوڵقاندووە؛ تابلۆی جوان و نەخشین؛ یانی ئەم ھۆنراوە، پەڕاوی بەبایەخ و بەنرخ لە دەربڕینی ھەستی دەروون، یانی ئەم پارچەیە کە ھەر دڵێک ئەکا بە دڵۆپ دڵۆپی ئاو و بە چاوا ئەیھێنێتە خوارەوە. \n\nناڵەی گەرووسۆزی دڵ، ئەم شیعرە بەرز و بەرز ئەکاتەوە تا ئەیگەیەنێتە گومبەدی کەیوان و سەوز و ساف لە بانی عەڕشی شیعری کوردی ئەدرەوشێتەوە و ترووسکە دەدا. \n\nجا ئەمەش چەند شیعرێک لە قەسیدە بەناوبانگەکەی نالی: \n\nقوربانی تۆزی ڕێگەتم ئەی بادی خۆش مروور\nئەی پەیکی شارەزا بە ھەموو شاری «شارەزوور»\nئەی لوتفەکەت خەفیی و ھەواخواھ و ھەمدەمە! \nوەی سروەکەت بەشاڕەتی سەرگۆشەیی حوزوور! \nگاھێ دەبی بە رەوح و دەکەی باوەشێنی دڵ\nگاھێ دەبی بە دەم دەدەمێنی دەمی غوروور\nسووتا ڕەواقی خانەیی سەبرم، دڵ و دەروون\nنەیماوە غەیری گۆشەیی زیکرێکی یا سەبوور\nھەم ھەم عەنانی ئاھم و ھەم ھەم ریکابی ئەشک\nڕەحمێ بەم ئاھ و ئەشکە بکە، ھەستە بێ قوسوور\nئەمجا مەوەستە تا دەگەییە عەینی «سەرچنار»\nئاوێکە پڕ لە نار و چنار و گوڵ و چنوور\nچەشمێکە میسلی خۆر لە سەد جێ، بە ڕۆشنی\nفەورانی نووری سافە لەسەر بەردی وەک بلوور\nیا عەکسی ئاسمانە لە ئاوێنەدا کەوا\nئەستێرەکانی ڕابکشێن وەک شەھابی نوور\nیا چەشمەساری خاتری پڕ فەیز و عاترە\nیا ئاوی ڕۆحبەخشە کەوا دێ لە کێوی توور\nداخڵ مەبە بە عەنبەری سارایی «خاک و خۆڵ»\nتاکوو نەکەی بە خاکی «سولەیمانی» یا عوبوور\nشارێکی عەدل و لە جێگێکی گۆڕ و نەرم\nبۆ دەفعی چاوەزارە دەڵێن شاری شارەزوور\nخاکی میزاجی عەنبەرە، داری ڕەواجی عوود\nبەردی خەڕاجی گەوھەرە، جۆباری عەینی نوور\nشامی ھەموو نەھار و فسوولی ھەموو بەھار\nتۆزی ھەموو عەبیر و بوخاری ھەموو بخوور\nئەھلێکی وای ھەیە کە ھەموو ئەھلی دانشن\nھەم نازمی عوقوودن و ھەم نازیری ئوموور\nسەیرێ بکە لە بەرد و لە داری مەحەللەکان\nدەورێ بدە بە پرسش و تەفتیش و خوار و ژوور\nئاخۆ دەروونی شەق نەبووە «پردی سەر شەقام»؟ ! \nپیر و فوتادە تەن نەبووە داری «پیرمەسوور»؟ !"}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "تاپۆ و بوومەلێڵ", "poem_title": "ئەوین", "poem_description": "", "poem_text": "سەلام لە گوێگری بەڕێزی بەرنامەی تاپۆ؛ قسەی دڵداری و ئەوین ھەرگیز نابڕێتەوە. وا دیارە کاتێ گڵی ئادەمیزادیان خۆش ئەکرد، ئاوی ئەوینیان لێ پژاند یا کڵی ئادەمیزادیان بە ئاگری ئەوین ھەڵگیرساند. \n\nئەوینی ئینسان، تەنیا برووسکەیەکی یەزدانییە کە مرۆ ئەباتە لای سەرتری بارەگای فریشتەی خواوە. ئەوین ھەوێنی ھەست و ھان و ھەناسە و ھەبوونی ئینسانە. \n\nئەوینی پەرەدارترە لەوە کە تەنیا لە نیگای حەزلێکاریا، یا لە شۆر و شۆقی بەیەکگەیشتنی پیاوێک و ئافرەتێکا بگونجێ. \n\nئەوین نەفسی ژیانە؛ جوانییە، پاکییە، خۆبەختکردنە، ڕەنجکێشان و لەگەڵ دەردا جووتبوونە. تەنیا لە ھەرێمی ئەویندا ئەم ڕازە بەرزە یەزدانییە مانای ھەیە؛ بژی بۆ ئەوین، بمرە بۆ ئەوین... و ئێستە گوێتان لە پارچە پەخشانێک ئەبێ سەبارەت بە ئەوین و ئەو کاتە کورتە بەبەھرە و پیتانەی ئەوین کە بە تەرازووی زەمان و بەپێی ڕوانینی چاوی سەر، کەم خایەنن، بەڵام بەچاوی دڵ ھەمیشەن و ھەموو شتن، تۆشەی ھەزار ساڵ ڕێگای بەھەوراز و لێژی ژیانن. \n\nئەمشەو زۆرتر لە شەوانی پێشوو تەنیام، بۆنی غەریبی پڕ بە ھۆدەکەم شەپۆل ئەدا، بە شووشەی پەنجەرەی ھۆدەکەما شۆڕاوەی باران نەرم نەرم دێتە خوارەوە. وەک پیرەپیاوێک کە لە گۆشەی خەڵوەت و بێ دەنگییا، لە ئێوارەیەکی زەرد و خەماوییا بۆ ڕەنجی خەسار، بۆ ڕۆژانی ڕابردووی بەھار، بۆ بووژانەوەی بیرەوەری ھەزاران یادگار، ئەسرینی خوێنبار بڕێژێ. \n\nخوای گەورە ئادەمیزادت چۆن داڕشتووە کە لە سینەیا بلوورێکی ناسک بە ناوی دڵ ئەبێ خۆ بگرێ لەبەر دەریای دەرد و خەم؟ ! لەبەر سەودای زۆر کەم؟ ! لەبەر ئاگری زۆر و ستەم؟ ! \n\nئەگەر ئادەمیزاد بەم ھەستە ناسکەوە کە لە ھەر تەلێکی بە ھاتوچۆی نەرم و نیانی ھەناسەیەک، ھەزار نەغمەی پەژارەڕێژی داستانبێژ ھەڵدەستێ، بەڵێ، ئەگەر لە ئەم ھەموو ناسکییەدا پشتیوانێکی وەک ئەوینی نەبوایە، چی ئەکرد؟ ! ئەگەر گیانی نەمری «ئافرۆدیت» پاسەوانی نەبوایە، لەم شەوەزەنگی ژیانەدا بەرەو کوێ ئەچوو و لە کام ھەڵدێری کڵۆڵییا گۆڕ ئەکرا؟ \n\nچی ھەیە چەشنی ئەوین، کە گرینەکەی لە پێکەنین گیان پتر بگەشێنێتەوە و ڕەنج و پەژارەکەی شیرینتر بێ لە پێگەیشتن و شادمانی؟ ! \n\nباران ھەر ئەبارێ، بەڵام ئاسۆی زەرد و ئاڵتوونی تاجێکی کردۆتە سەر لووتکەی چیای ئەلبورز. ڕنووی بەفری چەن ساڵە وەک گەوھەری شەوچراغ لەسەر تاجی ئاڵتوونی چیا ترووسکەی دێ. گریانی ھەور پڕ دوو چاوی شینی پەنجەرە و بزەی زەردەی ئێوارە پڕ بەزاری دۆڵ و شیوی چیا! \n\nوا دیارە سروشتیش سەودای ئەوینی لەسەردایە کە بە چاو ئەگری و بە دەم پێئەکەنێ. \n\nئاخۆ من سروشتم، یان سروشت منە، کە ھەردووک وەک یەک ئەگرین و پێئەکەنین! ؟ \n\nئەمڕۆ من چاوەڕێی گەڕانەوەی خۆشەویستێکم، بەڵام لەگەڵ ئەوەشا ترس و خورپە، وەک تەزووی بەرەبەیانێکی پاییز بە دەماری لەشمدا دەگەڕێ. لە پەنجەرەکەمەوە کە وەک چاوی کاڵی پاش گریان، ڕەنگی ئاڵ و واڵای لێ نیشتووە ئەڕوانمە سەر شەقام؛ دەنگی ھەر سۆلێک لە پێشا وەک دەنگی مۆسیقا ئەھاتە بەر گوێم، بەڵام کاتێ تێئەپەڕی و دوور ئەکەوتەوە لە ڕۆ ڕۆی نەناسراوێک ئەچوو بۆ نەناسراوێکی تر. ئەوەندە بەرەو پیری دەنگی ئەو سۆلانە چووبووم و بەڕێم کردبوون، بێ ئەوە تەنیا جارێک نیگایەکی گەرم و ئاشنا لە ڕووم پژابێ، سەرم ھاتبۆوە ئێش و ئێستە دوو دەماری ماندوو، دوو ماری شین لە ملمەوە ھەڵگەڕاون و لە ھەردوو لای تەوێڵمەوە خۆیان کێشاوەتەوە ناو مێشکمەوە. \n\nنە، کاتی بێ بەزەیی تێناپەڕێ، خۆرەتاو لە کۆچی ڕۆژانەی بەرەو سەرای شەو دوودڵە، وەستاوە تا بزانێ چاوەنواڕیی ئادەمیزادێک بە کوێ ئەگا؟ ! ڕەنگە خۆرەتاو خۆی زۆری دەردی چاوەنواڕی چێشتبێ!! ڕەنگە بە شوێن دڵبەرێکی گومبوودا وێڵ بووبێ کە بە ھەموو ھەرێمی ڕۆژا ئەگەڕا و پاشان تەواوی مەڵبەندی شەوی ئەپشکنی! ؟ ھەر شەو و ڕۆژەی جارێک و ھەرگیزیش نە ماندوو ئەبێ و نە دەس ھەڵدەگرێ و تەنانەت چاوی گەش و پڕشنگداری لێک ئەنێ بۆ حەسانەوەیەکی کورت و پشوویەکی کەم خایێن. \n\nگەرووی تاریکایی دوا دڵۆپی ڕووناکایی ھەڵمژی، وەک قولەڕەشێکی سەرخۆش کە جامی ئاڵتوونی نیوە خاڵی بەسەرەوە نێ و یەکبین ھەڵیدا. \n\nمن ھۆدەکەم شەو بوو؛ چاوی شینی پەنجەرەکان بە حەریری ڕەشی شەو بەسترابوو، بەڵام لە دڵما ھێشتا نوورێک وەک پڕشنگی ئەستێرەیەکی دوورە دەست، یا ئاگری دەشتەوان، لە شەوێکی تاریکا ئەدرەوشایەوە؛ وا دیارە خۆرەتاو لە دەروونا درەنگتر ئاوا ئەبێ! ئەبوو خۆم بە شتێکەوە خەریک کەم، چونکە لەم بێ دەنگییەدا، دەنگی لێدانی دڵم لە ھەورە گرمە بەرزتر دەنگی ئەدایەوە و ھەموو دەماری لەشم وەک تەلی تار لە ژێر پەنجەی زاڵی مۆسیقارێکی خەمبارا ئەلەرایەوە و پرووشەی خەم و ماتەمی ئەکرد. بۆ جاری دەھەم نامەکەیم بە دەستەوە گرت و خوێندمەوە، نووسیبووی: \n\n«چیای من! پیاوی سەربەرزم! باڵداری بچووک تاسەی ھێلانەکەی کردووە و خەریکە ئەگەڕێتەوە بۆ لات، باوەشی تۆ ھێلانەی منە. چاوەڕوانم کە بە چەپکێ گوڵی شیعرەوە پێشوازم بکەی، لەو چەپکە شیعرانە کە ھەموو ڕۆژێ بەیانی لە باخچەی زەوقت ئەتچنێ و بە خەیاتەی خاوی ئەوین ئەتبەست و لە گوڵدانی خۆشەویستییا ئەتچەقاند و کاتێ من ھەڵدەستام، بۆنی چەپکە شیعرەکەی تۆ تێکەڵ ئەبوو لەگەڵ ھەناسەی بۆنخۆشی چیای بە گوڵ خەمڵیو و شەپۆلی ئۆخەی بە لەشما ئەگەڕا... \n\nلە بیرت ماوە تۆ ئەبووی بە «عیسا»ی من و من کە زوو ئەژاکام و لە ھەوای دووکەڵاوی شارا لێڵ ئەبووم، وەک «ئەلعازر» خۆم بە دەستی زیندووکەرەوە و مەسیحاییت ئەسپارد و بە ئیعجازی دەستەکانت ژیانێکی نوێم دەس پێ ئەکردەوە، کە لە ژیانی ڕابردووم گەلێک جوانتر بوو... \n\nئێستە «ئەلعازر» کە مەرگی دووری پێ ھەموار ناکرێ، ئەگەڕێتەوە بۆ لای مەسیحی خۆی. پەپوولە دیسان لەسەر گوڵ ئەنیشێتەوە و شۆڕەبی باخچەکەمان دیسان ئەبێتەوە جێژوانی چۆلەکەی وردیلە و عەجوول. ژیان دیسان واتەی تایبەتی خۆی ئەدۆزێتەوە و بەربەیانە ئەبێ بە ھەمیشە، ھەمیشەیەک بە درێژایی ژیانی من و تۆ؛ تا مەرگ بە ڕواڵەت لە یەکمان جیا کاتەوە!»\nنامەکەی لێرەدا دوایی ھاتبوو و من لەبەر خۆمەوە گوتم: «جوانترین چەپکە گوڵی شیعرم پایەندازی تۆ ئەکەم، تۆ کە جوانترین شیعری خودای.» سەرم ھەڵبڕی و لە ژێر پەردەی حەریری فرمێسکا ھەیکەلێکم دی لە بەردەرگا وەستابوو، دوو دڵۆپ ئەسرینی گەرمی شادی لە بەردەرگای چاوی ھەردووکمانەوە ڕێگای سەرەولێژی گۆنای گرتە بەر و شەڵاڵ بوو. زمان لە کار کەوت و دوو باوەش کرانەوە و دوو ئادەمیزاد بوون بەیەک... باڵداری ئێسک سووکی من گەڕایەوە بۆ ھێلانەی مات و چۆڵی خۆی."}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "تاپۆ و بوومەلێڵ", "poem_title": "کەویار", "poem_description": "", "poem_text": "بوومەلێڵی بەیانی بوو؛ تەزوویەکی سارد بە لەشی کێو و چیادا ئەگەڕا و گاھێ گیای شلک و گوڵی کێوی چاو بە خەوی ڕائەچڵەکاند. \n\n«مەحموود» ماوەی سەعاتێک بوو چاوی نەترووکاندبوو و ھەروەھا ڕوانیبووی بۆ باوکی کە بە ھەڵپە سەرنجی کەلەکەی پێشانی ئەدا. \n\nمەحموود خۆیشی نەیئەزانی چۆن وا کوتوپڕ ئەو بیرەی کەوتبووە مێشکیەوە کە باوکی لە دڕندەیەک ئەچێ کە زگی برسی مەڵاسی زەوی کردبێ و چنگۆڵەی دادابێ، تا کەی نێچیر ئەگاتە بەر ھەڵمەتی! \n\nڕەنگە نەبزووتنەوەی باوکی، بە گەرمە ڕوانینی، ببوو بەھۆی ئەمە کە مەحموود وەھا بێتە بەرچاوی؛ ئاخر سێ چوار سەعات بێ چاو لەسەریەک دانان، بێ وچان، بێ ڕوانین بۆ ئەملا و ئەولا، تەنیا چاوبڕینی شوێنێک وەھا کە پیاو لای وابێ ئەم جووتە چاوە یا ھەر ناگەڕێن یا بە ھەودایەکی نادیاری بە شوێنێکەوە بەستراون؛ ناچارییە کە ھەزار بیر ئەخاتە مێشکی ئادەمیزادەوە. \n\nمەحموود بیری کردەوە کە ئەم ڕوانینە بە ھەڵپەی ھەرگیز بە باوکیەوە نەدیوە. نە کاتێ کە دایکی نەخۆش بوو چاوی نابووە سەریەک و باوکی چاوەڕوان بوو ئەو چاو ھەڵبڕێ و دەریخا کە ھێشتا گیانی تێدا ماوە، نە ئەو جارە کە کۆرپەی برا گەورەکەی، کە ئەبوو بە نەوەی باوکی، خرا باوەشی. کۆرپەیەکی ئێسک سووکی خوێن شیرین کە بۆنی شیر و گۆشتی زیندوو، لیباسی تازەی بە ئەسپۆن شۆراوی لێ ئەھات و چاوی شینی پڕشنگێکی خستبووە سەر بەروانکەکەی. بە کورتی مەحموود ھەرگیز ئەم ھەموو تاسە و ھەڵپەی لە ڕوانینی باوکیا بەدی نەکردبوو. \n\nمەحموود پڕبەدڵ پێی خۆش بوو پاکانەی باوکی بکا: \n\n«... دەی جا چی بوو، باوکم خێزانێکی زۆری بە ڕیشەوە بووە، مناڵی ورد و درشت و سەروپێچکەی ھەیە، دایکم کەوتوو و ڕەوتوو و ناسازە، ئەویش بۆ تێرکردنی ئەم ھەموو زارە ئاواڵە و زگە برسییە، ئەبێ ھەوڵ بدا، ھەوڵ بدا و بە ھەموو لایەکا پەل بکوتێ، قەیدی چییە؟ کار، کارە؛ چ کشتوکاڵ، چ سەودا و سەرەنوێ، چ سەپانی و دروێنەوانی و چ ڕاوکەری. باوکم بەم ڕاوکردنە ھەم بژێوی خۆمان پەیدا ئەکا و ھەم بە فرۆشتنی نێچیرەکان بە کەلەبەرەکانی تری ژیانمان ڕائەگا.»\n\nمەحموود لە دڵی خۆیا ئەیویست ئەو مەبەستانە قبووڵ کا، بەڵام ئەم ڕوانینە بە ھەڵپە بۆ کوشتنی کەوی بەستەزمان، «ڕیسەکەی لێ ئەکردەوە بە خوری». ھەموو شتێکی لێ ھەڵئەوەشاندەوە! \n\nدیسانەوە ڕوانییەوە بۆ باوکی، ڕیشی ماش و برینجی بەدەم شنەی ساردی بەربەیانەوە ئاڵۆز ئەبوو، دەموچاوی گنجاوی و لە بەرتاو سووتاوی باوکی کەوتبووە سەر بەردێکی قەوزە گرتوو و بە ھیچ بارێک لەگەڵ بەردەکە جیاوازی نەبوو. باھۆی ھەڵکراو و ڕووتی لەگەڵ داری تفەنگەکەی ئەتکوت دوو بەوشی یەک باسکن. ئەمانە ھەموو چاریان ئەکرا، بەڵام ئەم ڕوانینە کە بۆنی خوێن و ڕەنگی دڵڕەقی پێوە بوو، شتێک نەبوو کە مەحموود لێی خۆش بێ. \n\nمەحموود لەبەر خۆیەوە کوتی: بابە و، گوێی گرت بۆ وەرامی باوکی. دیسان بای ساردی بەیان بوو کە تۆزی خەوی لە چاوی وڵاتی خەواڵوو ئەسڕی، بەڵام باوکی مەحموود ھیچ دەنگی لێوە نەھات. سینگی کە گیا نەرمەکانی شێلابوو ئەھاژا؛ ھاژانی مارێک لەبەر گەرمای ھاوین. ھاژانی سینگی دڕندەیەکی برسی کە بەشوێن نێچیرا ڕایکردبێ. \n\nمەحموود بەرزتر ھەرای کرد: «بابە!»\n\nدیسانەوە باوکی ڕووی وەرگێڕا و وەرامی نەداوە. دەنگی مەحموود بە ھەرای بابە بەرزتر بۆوە و کێوی ئەوبەر وەرامی داوە: بابە... بابە... ! \n\nتەقەی تفەنگ ھەستا و باوکی مەحموود نەڕاندی: «یەک، دوو، سێ، چوار، پێنج، شەش، ...»\n\nمەحموود ھاواری کرد: «بەسە! بەسە!»\n\nچەن کەو کە ھەر کام ساچمەیەکیان بەر کەوتبوو ھەڵئەبەزین. کەوێکیش باڵی شکاوی بەسەر زەویا خشکەی ئەکرد و خۆی ئەکێشا بۆ ژێر بنجە تووتڕکێک. باوکی مەحموود وەک تاوێرێ کە خلاری کەیەوە بە چەن باز و چەن سەرەنگرێ خۆی گەیاندە کەوە کوژراوەکان. چەقۆیەکی تیژی دەرھێنا و کەوەکانی سەربڕی و خوێنی چەقۆکەی بە لکی پشتێنەکەی پاک کردەوە و نایەوە ناو گیرفانی. کەوەکانی جەللە کرد و لاقی بە پەتێکەوە بەستن و ھەناسەیەکی کە لەمێژ بوو لە سینگیا قەتیس مابوو، دا دەرەوە. \n\nمەحموود وەک خەڵفێکی ساوا کە لە بەرامبەر دارێکی پیرا شین بێ لە بەردەمی باوکی چەقی و بەئەسپایی کوتی: «بابە!»\n\nبابی وەرامی داوە: «ڕۆڵەم!»\n\nمەحموود کوتی: «یەکێ بۆ خۆمان، دووی تریش بۆ فرۆشتن، ئەوانی ترت بۆ کوشت؟ !»\n\nباوکی مەحموود لەپڕ ھاتەوە بیری کە بە گوللەی دوایی دوو کەوی پێکاوە و ئەبووا حەوت کەوی سەربڕاوی پێ بێ، بەپەلە کوتی: ھەر لێرە بە ڕۆڵەم! و لەبەر خۆیەوە کوتی: «کەوە باڵ شکاوەکەم لە دەس دەرچوو!»\n\nدەستی قوژبن پشکنی باوکی مەحموود بەناو تووتڕکەکانا گەڕا و بەکەلاکی کەوەکەوە ھاتە دەر. \n\nمەحموود کوتی: «مندار بۆتەوە! بڕوانە پەڕە جوانەکانی شەڵاڵی خوێنە.» باوکی بەڕقەوە کوتی: «حەیف بوو، چەن قەڵەوە!» پاشان بێ ئەوە قسەیەک لەگەڵ مەحموودا بکا، ملی ڕێیەی گرت و بەرەو ماڵ بۆوە. \n\nبای دەمەوبەیان ئەیلووراند. چەن پەڕی نەرم تێکەڵ بەگەردەلوولێکی کەم خایێن بەرەو ئاسمان بەرز ئەبوونەوە و بە لەرینێکی بەئەسپایی ئەکەوتنەوە سەر زەوی. مەحموود ماوەیەک وەستا و تەماشای باوکی کرد. تفەنگەکەی وەھا گرتبوو ئەتکوت دەستی خۆیەتی و درێژتر بۆتەوە. \nھێشتا مەحموود لە گێژی ڕزگار نەببوو کە دەنگی گڕ و پیرانەی باوکی بەگۆرانی «کەویار» بەرز بۆوە."}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "تاپۆ و بوومەلێڵ", "poem_title": "ژیان چییە؟", "poem_description": "", "poem_text": "ژیان چییە؟ ئەو دەنگەیە کە لە دوورەوە دێ و نەرم نەرم پەردەی گوێت ئەلاوێنێتەوە و تاری دڵت ئەلەرێنێتەوە؟ ! یا ئەو بۆنە خۆشەیە کە لە پرێسکەی نەسیمەوە ئەپێچرێ و لەبەر ھەناسەت ئەکرێتەوە، بێ ئەوە بزانی ڕۆژێک ھەڵدەستی و ئەڕوانی خۆرەتاو ھەروەک ڕۆژان لە خۆرھەڵاتەوە سەری ھەڵداوە، وێنەی تازە بووکێکی شەرمن و ڕووسوور بەکراسی خارای زەردەوە لەنجەولار ئەکا. مەلی ھەڵەشە و تیژباڵ بەبەر پەنجەرەی ھۆدەکەتا ھەڵئەفڕن و چەشنی دوێردێکی تیژ ئەتڵەسی شینی ھەوا ئەبڕن. ژیان تۆمار بەتۆمار بۆنی خۆشی ھیوا و لاوی بەسەرتا ئەپژێنێ و تۆ بەھەموو بڕوایەکتەوە کە خستووتەتە ناو چوارچێوەی ئاڵتوونی زەردەخەندەیەکەوە، بەخۆت ئەڵێی «ژیان چەند جوانە! سروشت چەندە دڵاوا و بە دەھەندە! ؟» تۆ وای لە پەنا پێرس و چیای شیرن و جەبەل حەمرین و قەندیلی ئاکۆ و ھەڵگورد! \n\nژیان ھەموو واتەی بەرین و یەزدانی خۆی ئەگرێتەوە. ھەست ئەکەی ھەزاران ساڵە ئەژی. لەو کاتەوە کە تیری تۆ نێزە بوو لە چاوی ھەڤاڵانی گزنفۆن (Xenophon)، لەو کاتەوە کە تۆ کەوڵی ئاسنگەرییەکەت کردە ئاڵای کەیانی و بەنیشانەی ھێرشی گەرمت لەسەر ھەموو چیایەکی بەرزی وڵاتەکەت بڵێسەی ئاگری پاک بەرز بۆوە و کۆشکی بێدادی «زوحاک»ی مێشک خۆری کرد بەخۆڵەمێش؛ لەو کاتەوە کە «فەرھاد» کەوتە ناو گێژاوی خەیاڵاوی ئەوینی شیرینی «شیرین»ەوە. \n\nتۆ جارێک «مەم»ی «ئالان»ی، جارێک «سیامەند»ی، کاتێ شادمانی، کاتێ دڵمەندی؛ بەڵام ھەمیشە ھەر بووی و ئێستە نە تۆ بێ ئەم خاکە تەواوی، نە ئەو خاکە بێ تۆ ئەتوانێ بژی بەپاراوی. \n\nڕۆژێک ھەڵدەستی، تەمێک تەواوی مێشکت پڕ ئەکا. لە ئاسمانا بەشوێن خۆرا ئەگەڕێی، لە ھەوادا چاوت پەل ئەکوتێ بۆ مەلێکی تیژباڵ، بەھەموو ھێزێکی ھەستەوە خۆت مڵاس ئەکەی تا چپەیەک، جریوەیەک، کورکەی پێکەنینێک، یا تەنانەت نووکەی گریانێک پێت بڵێ: تۆ ماوی! تۆ ھەی! \n\nبەڵام داخێک و ھەزار ئەفسووس، ژیان ئیتر دڵی لێ نادا، چاوی ناڕوانێ، لێوی زەردەی تێ نازێ! \n\nتۆ ھەمیشە لە بەستێنی دەریایەکی پڕ شەپۆڵدا ژیاوی، شەو بەلایە لایەی قورینگی دەریایی و لاوکی شەپۆل سەرت ناوەتە سەر سەرین، ئێستە ناچاری لە کەناری گۆلێکی لێڵ و لیخن دانیشی و چاو ببڕیە چاوی گۆلی مردوو کە بێ ھیچ جووڵانەوەیەک تەسلیمی چارەنووسی تاڵ بووە و دوورە لە باوەشی دایکی دەریا، تەریک لە خانەدانی ئاو، دوا ھەناسەی داوە و گۆڕی تەنگی خاک گرتوویەتە بەر گۆڕەوشار. \n\nلەپڕ ھەست ئەکەی ھەور ئەگرمێنێ، برووسکە ئەدا و قەمچی ئاگرینی تەوێڵی پاکی وڵاتەکەت ھەڵئەدڕێ، خەلە و خرمانت کە ھیوای سەوزی ھەزاران کشتیاری ڕەنجبەرە، ئەکا بەپووشی سووتاو. ھەر ماڵە قرمەی دێ، ھەر مناڵە بەدەم زامی تەڵەزمی بۆمباوە ئەناڵێنێ و تۆ کە ھەزاران ساڵ ژیاوی، ھەست ئەکەی لەشت شەقار شەقار ئەبێ و زووخاو لەبەر برینت ئەڕوا. تۆڵە وەک کارگی ژاراوی بەگرمەی ھەوری فڕۆکەی دوژمن لە ناو دەمار و ھەناوتا سەر ھەڵئەدا و دەمت بەپانایی «گەڵی عەلی بەگ» ئەکرێتەوە و ھەرات بەرزتر لە دەنگی ھەورەگرمە و نرکەی فڕۆکە بەڕەگی ئەندامی نیشتمانەکەتا ئەگەڕێ. تۆڵە، تۆڵە... ئەزمەڕ و پێرس و قەندیل وەڵامت ئەدەنەوە: تۆڵە، تۆڵە... ئەو چەپکە گوڵە سوورەی کە لە داوێنی چیا چنیوتە، تا بیدەیە دەست دڵدارەکەت، ئەیخەیە سەر گۆڕی شەھیدێک کە ماوەیەک بەر لە بۆمباران زیندوو بوو و بەپەلە ئەچۆوە بۆ لای ماڵ و مناڵی چاوەڕوانی و لەبەر خۆتەوە ئەڵێی: «تفەنگەکەم!» ئەمەیە ڕەمزی مانەوەت؛ تۆ کلیلی تەلیسمەکەت دۆزیوەتەوە! \n\nپاش ماوەیەک لە پشت ئاوایی خاپوورتەوە بەرەو باوەشی پەنادەری چیا ھەڵئەبی و لەگەڵ پۆلێک ئەکەوی کە ھەموو یەک زمان و یەک زانیاری و یەک ئاو و خاک و یەک خوێن و یەک ڕابردوون. \n\nپێشان سڵاوێک و زەردە گرتنێک، پاشان سروودێکی تێکڕایی: \n\nئەی چیا، باوەشت ھومێدی گەرمی گەل! \nئەی چیا، ڕەمزی ھات و ھەل! \nبەرزی تۆ، گۆڕی دوژمنی! \nسەوزی تۆ، ئاسمانە شینەکەی منی! \nنانەوێ سەرت بەبۆمبی ئاگرین. \nھەر بژی چیای سەفین و ئاگرین! \n\nخوێنی گەرم و گەشی ئازادی بەجۆگەی دەم وشکی دەمارتا ئەگەڕێ و چەشنی بنجە گیایەکی دوورە ئاو ئەگەشێیەوە، دیسانەوە ھەستی ھەر بوون و ھەر مان لەشت پڕ ئەکا. تۆ یەکێکی و لەجیاتی گەلێک پەژارەدار بووی و ئێستەش تۆ ھەر ئەو یەکەی و لەباتی گەلێک ئەتەوێ تا سەر لووتکەی دوورە دەستی ئازادی ڕێگا ببڕی، بەم چەشنەیە کە تۆ بەدرێژایی مێژوو ژیاوی و لەبەر تۆفان و باو و بۆران و بەفر و سەخڵەت و سەرما وەستاوی. پیرەدارێک لە بەرامبەرتەوە کە ھەزاران شەوی بەتۆف و ساردی ڕۆژ کردۆتەوە. چیایەکە ڕووبەڕووتە کە ھەزاران سێڵاو بەسەر سینگی سەخت و بەردینیا ھاتۆتە خوارەوە، بەڵام ھێشتا ھەر ماون، چونکە سەریان بۆ مردن شۆڕ نەکردووە. لەبەر خۆتەوە ئەڵێی: «من ڕۆڵەی چیا، چۆن لە چیا کەمتربم؟ ! چۆن لەبەر تۆفانی گوللە و بۆمبا و لەبەر ھەورەگرمەی فڕۆکە ببەزم؟ !»\n\nتۆ ئەزانی تەنیا یەک جار بەزین، تەنیا یەک جار ترسان، کۆتێک ئەخاتە گەردنت کە ھەرگیز لە دەستی ڕزگار نابی. بیر ئەکەیەوە سێ ڕێگا ھەیە: \n\nیەکەم سەرکەوتن و پڕ بەھەموو دەشت و دۆڵی چیا سەربەرزەکانت نەڕاندن: «ئەی خۆبەختکارانی پێشوو، من سەرکەوتووم، من ڕۆڵەی حەڵاڵی ئێوە بووم. داری خێر و خۆشی و ئازادی بەری ھێنا، دادگەری سەرکەوت.»\n\nدووھەم، کۆڵنەدان و مردن، کە خۆی چەشنێکی ترە لە سەرکەوتن. سێھەم، بەزین و سەرشۆڕی. \nبیری تەسلیم ھەناوت پڕ ئەکا لە بێزاری، چاوی گەشی کوڕەکەت کە بەجانتای پڕ کتێب لە قوتابخانە ئەگەڕایەوە و بەگوللەی دوژمن بۆ ھەمیشە لە ڕوانین کەوت، نیگای میھرەبان و ئەویندارانەی خێزانت کە لە ژێر خانووی ڕووخاودا بۆ ھەمیشە خامۆش بوو، ئەمانە و زۆر بیرەوەری تریش تەنووری دەمار و بێزاریت تاو ئەدەن و بێ ئەوە بزانی کەست بەدەوروپشتەوە ھەیە، یان نا ئەگوڕڕێنی: «نە، ھەرگیز، ھەرگیز...» و ئاسنی ساردی تفەنگەت دەستی گەرمت ئەلاوێنێتەوە."}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "تاپۆ و بوومەلێڵ", "poem_title": "سەبا لە گێژی پەرچەمی خاوا", "poem_description": "١٩٧١/٠٥/١٠", "poem_text": "سەلام لە گوێگری بەڕێزی بەرنامەی تاپۆ. \n\nکاک حەسەنی سوھرابی کە ناوی ھونەری خۆی ناوە «سەبا» نامەیەکی بۆ نووسیوین و قوتابی دەبیرستانێکی بۆکانە و پارچە شیعرێکی بۆ ناردووین کە نووسەری بەرنامەکە ئەیخوێنێتەوە: \n\nشەھیدی تیر و پەیکانی، عەزیز و چاو کەژاڵێکم\nبەساتێ دای بەدەم بادا، بەوەڵڵا ڕەنجی ساڵێکم\nھەموو ئەقوام و ئەغیارم، ئەکەن مەنعم بە سەوداییت\nبەڵام بێ حاسڵە پەندم، عەجەب وێرانە ماڵێکم\nلە تاوی دەبدەبەی عیشقی، بەدایم مەست و سەرخۆشم\nخەریکی ڕەسم و نەققاشی، برۆ چەنگ و ھیلالێکم\nلە تیپی پەرچەم و زولفی، شکاوە عەسگەری ئەقڵم\nئەگەر سوڵتانی ڕۆمیش بم، ئەسیری ڕشتە تاڵێکم\nچ لاوێ نوکتەزانم من، ئەڵێی پیرێکی سەد ساڵەم\nلە ڕەمزی مەدرەسەی عیشقا بەعەینەن وەک مناڵێکم\nوەکوو مەجنوونەکەی شەیدا ڕەئیسی عاشقان وێڵم\n............. . ئەپرسن گەر ھەواڵێکم\nلە دەرسی مەدرەسەی مەجنوون، چ شاگردێکی مومتازم\nخەریکی جەمع و تەفریقی جەبین و وردە خاڵێکم\nعەبەس بوو بۆ ڕەقیبانم، ھەموو تەھدید و تەحبیبم\nلە مەیدانی وەفا، ناڕۆم بەچەپڵە و قرمە قاڵێکم\nئەوا خەڵکان ھەموو مەستی شەڕابی گیانی گیانانەن\nبڵێم چی کاری لەش وایە، فیدایی قەدد و شاڵێکم\nسەباش وا کەوتە بەر تەعنەی ڕەقیبان و حەسوودانی\nدرێغ ئەی ھاتفی بەختم، خودا نەیدا مەجالێکم\n\n\nبەخوێندنەوەی شیعرەکانت، لاوێکم ھاتە بەرچاو کە ھەستێکی شاعیرانەی ھەیە بەڵام ھێشتا نازانێ سەردەمی «ناڵە ناڵی لە ژێر سۆلی دڵدارا» نەماوە؛ نازانێ کە شیعری ئەمڕۆ ھونەرێکی گرینۆک نییە و شاعیری ئەمڕۆ ئیتر ناتوانێ بەپەنجەی خەناوی کچێک شەھید بێ و شەھادەت بۆ شاعیری ئەمڕۆ تەنیا لە مەیدانی پان و بەرینی پاراستنی سوودی گشتییا ئەگونجێ. شاعیرێکمان ھەیە ئەفەرمووێ: \n\nباسی زولفی درێژ و چاوی بە خەو\nنەبراوە بووە کارەکەی خوسرەو\n\n\nبرای باشم ئەتوانی بەمن بفەرمووی ئەم دەردی دڵەی دڵبەر بۆ کۆمەڵ سوودی چییە؟ برا و خوشکەکانت لەم سکاڵا بێ بایەخە بۆ دەرمانی دەردەکانیان چییان دەس ئەکەوێ یا ھەر ویستووتە بزانی شێوەی کۆنی شیعری کوردی ئێستەش داشداری و پارێزگاری لێوە ئەکرێ یام نە. خوا لە گەورەیانی ڕابردوومان خۆش بێ، گۆڕی نالی و وەفایی و مستەفا بەگی کوردی و میسباح و تاھیر بەگ پڕکا لە نوور، ئەگەر بیانزانیایە وای لێ دێ و ھونەری شیعر و شاعیری بەم ڕۆژە ئەگا، خوا عالم کە شیعریان نەدەکوت. ھەموو ھونەرێک لەگەڵ کات و سات ئەبێ نوێ بێتەوە. ئەم زرمە زرمەی پەنا گوێچکەمان تەقەی سۆلی نازدارێکی بەناز نییە کە لە سێباری شەودا بەرەو ژوان ئەچێ. ئەمە دەنگی شەوەیە و کۆرپەی ھیوا ئەبا. تو خوا خەسار نییە؟ تۆ کە ئەزانی شیعر بڵێی لەباتی سڵەماندنەوەی ئاڵی زاڵی شەو، لەجیاتی شەقکردنی جەرگی شەو، بەشمشێری دوو دەمی شیعر، دەس بکەی بەڕاژاندنی بێشکەی بەتاڵی ھەستی خۆت؟ \n\nکاتی مەجنوون بەسەر چوو، برای چا بە، شاخە بژوێنەکانی موکوریان مەکە بەدیجلەی قاقڕی مەجنوون. تکایە سەرێک لەو شاخە بدە کە نەتدیون و ھەر لە جیھانی بیرکردنەوەدا فەرمووتە وێڵی ئەو چیایانەی. بڕوانە دەستی بەھێزی فەلا چۆن تەوێڵی ھەڵدڕیون و کردوونی بەگەنم و جۆ و بێستان. گوێت لە ھۆھۆی جووتیار و بلوێری گیان بزوێنی شوان بێ و بزانە کە جوانی ڕووت لە تێکۆشانی ئادەمیزاد دایە بۆ ژیان، بۆ ژیانی ڕوو لە باشی و تەسەلی و تەیاری. برای من ئەوین جوانە، بەرز و خودایییە؛ بەڵام تۆی کورد بۆ بەعەرەبی عاشق بووی. گوێ بگرە بۆ ئەم شیعرەت: \n\nھەموو ئەقوام و ئەغیارم، ئەکەن مەنعم بە سەوداییت\nبەڵام بێ حاسڵە پەندم، عەجەب وێرانە ماڵێکم\n\n\nشەش وشەی عەرەبی لە تاقە شیعرێکا. من تەنانەت لەسەر ئەم بڕوایەم کە ئەو کچە بەستەزمانە ساکارە ھەر تێناگا تۆ پێی ھەڵئەڵێی یا تەوس و پلاری پێدا ئەدەی؟ \n\nکچی کوردی ھۆگری مەزرا و دەشت، ھاودەمی شنەی نیانی بەیانی ئاوایی کە بە وشەی ساکار و لە دڵەوە ھاتووی کوردانە ڕاھاتووە، وەک ئاسکی ڕەوەک لەم عەرەبییە تەق و ڕەقەی تۆ سڵ ئەکا. وا ئەزانێ بەچاویا ئەدەیەوە کە تۆ خوێندەواری؛ تەنانەت ئەگەر کیژێکی خوێندەواریش بێ تا لە ناو قامووس و ئەلمونجیدا بۆ مانای وشە عەرەبییەکانت ئەگەڕێ، کوڵ و کۆ و تاسە و تامەزرۆیی ئەوین لە دەروونیا دامرکاوە. پێش بەھەستی شاعیرانەت مەگرە. بەری بەردە با باژوێ. جوان دوان و دژوار دوان دوو مەبەستی لەیەک جیان. شاعیر بەو کەسە ئەڵێن کە جوان ئەدوێ و ئەو کەسە کە دژوار ئەدوێ مەتەڵۆکەبازە، قوتابی بەشی عەرەبییە نەک شاعیر و ھەستیار. \nجگە لەمانە ھەڵەی دەستووری و فەننیش لە شیعرەکانتا ھەیە کە من چاویان لێ ئەپۆشم چونکە بووکی دزێو نابێ قسە لە بەرگەکەی بکەی. ھیوادارم لە ئامۆژگارییەکانم کە بۆ ڕێنوێنیتە ئاڵۆز نەبی. ئەزانی کە دۆستی باش ئەو کەسەیە ھەڵەت بخاتە بەرچاو نەک بەلێخۆشبوون و چاوپۆشین ھانت بدا بۆ ھەڵەی یەک لە دوای یەک. تا بەرنامەیەکی تر ھەمووتان بەخوای گەورە ئەسپێرین."}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "تاپۆ و بوومەلێڵ", "poem_title": "ناسۆری دەروون", "poem_description": "١٩٧٢/٠٢/٢٠", "poem_text": "سڵاوی گەرم و بەگوڵ، سەرچاوەی لە کانگای دڵ، پێشکەش بەگوێگری ھۆگری ھێژا. \n\nلە بەرنامەی ئەمڕۆدا پارچە پەخشانێکتان پێشکەش ئەکەین. ھیوادارین بەدڵتان بێ و پەسەندی کەن. \n\nگەلاوێژ کەوتبوو. ھەوا خەریک بوو بەرەو ساردبوون ئەچوو، بەتایبەت بەشەودا تەواو سارد بوو. لە جێگاکەما ھەر ئەم بار و ئەم بارم کرد؛ بەڵام خەوم لێ نەکەوت. بایەکی سارد لە درزی پەنجەرەکانەوە ئەھاتە ناو ھۆدەکەمەوە. یەکێ لە شووشەی پەنجەرەکان شکا بوو. کوتە ڕۆژنامەیەکیان بەھەویر پێوە نووساندبوو کە بەری سەرما بگرێ، بەڵام کوتە ڕۆژنامەکە دڕابوو. بایەکە کاتێ لێی ئەدا ئەتکوت دەنگی دووزەلەیەکی شکاوە بەلای لێوی مناڵێکی ناشارەزاوە ویزە ویزی دێ. من لەو کاتەدا زیاتر لە دوازدە ساڵ تەمەنم نەبوو و لەو دیوەخانە زلەدا کە تەنیا بەچرایەکی حەوت نمرەی پایەدار کە لە ناو تاقەی شانشینەکەدا ئەگڕا ڕووناک ئەبۆوە، ھەستم ئەکرد زۆر بەتەنھام. لەو تەمەنەدا دەروونی مناڵ بیرەوەرییەکی وای تێدا کۆ نەبۆتەوە کە لە تەنھایییا پێیەوە خەریک بێ. مناڵ ئەیەوێ فێر بێ. ئەیەوێ لە ناو حەشیمەتا بژی. من ئەو شەوە بەتەنیا بووم و خەویش بەھاژەی باو ویژەی ڕۆژنامەکەوە لە چاوم تارا بوو. \n\nلەبەر ھەیوانی دیوەخان چەن کێشکچی وریا بوون. گڕی ئاورێ وا کردبوویانەوە و حەوت جۆش و کتری چایان بەلاوە نابوو، منی بانگ ئەکرد. ھەستام خۆم پۆشتە کردەوە. ھەر لە تاریکییا دەستم کوتا و کەوڵەکەم دۆزییەوە و بەسەر شانمدا دا و لە ھۆدەکە دەرکەوتم. گەیشتمە لای پیاوەکان و پێش ھەموو شت دەستم بەئاگرەکە ڕاداشت. \n\nدوو لاو بوون و پیرێک. پیرەکە ناوی ئەحمەدە جەنگە بوو. تفەنگێکی سێ تیری لە لای دەستییەوە دانا بوو. بەچاوپێکەوتنی من ھەستا و بێ ئەوە ھیچ بڵێ دەستی گرتم و لای ئاگرەکە لەسەر بەڕەیەکی کۆن داینام و پاشان چاوی بڕیەوە گڕی ئاگرەکە. چرچ و لۆچی دەموچاوی پیاوانەی لەبەر پڕشنگی ئاگرەکە قووڵتر و بەسامتر ئەھاتە بەرچاو. بەرزایی لێو و گۆنا و لووتی ڕوون و سوور بوو، بەڵام ئەو جێگایانەی وا کەوتبووە ژێر سێبەری گنجی دەموچاویەوە، تاریکی ئەنواند. نازانم چۆن بوو کوتوپڕ، بەدڵما ھات ئەم دەموچاوە کە نە بزەیەک ئەیگرێ و نە بەپەژارەیەک تێک ئەچێ ئەڵێی ملە کێوێکی بەباسک و بانووە کە تازە خۆری بەربەیانی لێدابێ. سەر باسکەکانی ڕووناکە و ناو دۆڵ و شیوەکانی، ئێستا ھەر بوومەلێڵ و تەپ و مژە. ئەبوو، قسەیەک بکەم، چونکە من لە تەنیایی ڕامکردبوو. کوتم: «چایەکەتان ئامادەیە؟» دەستێک بەگورجی حەوت جۆشە قورسەکەی ھەڵگرت و قورۆشکەیەکی تەنەکەی پڕ کرد لە چایەکی ڕەش و دوو کوڵۆقەندی لە ژێر پیاڵەکە خست. یەکێ لە کێشکچییە گەنجەکان ھەستا خۆی تەکاند و بە بای دەستی چایەکەی من پڕ بوو لە خۆڵەمێش، کوتی: «مام ئەحمەد پێت چۆنە دەورێکی دی بدەم.» مام ئەحمەد ئەتکوت قڕ و قپی کردووە، بێ ئەوە ھیچ بڵێ تفەنگەکەی بۆ درێژ کرد. لاوەکە وەری گرت و بەشانیا کرد و لە لێژی بەرەو ھەیوانەکە چووە خوارەوە. \n\nپرسیم: «مام ئەحمەد تەمەنت چەند ساڵ ئەبێ؟» بەدەنگێکی نەرم و پیاوانەوە کوتی: نزیکی شێست.» قەڵاشکاری سەر ئاگرەکە نیوەی سووتابوو. قرچەیەکی کرد و بوو بە دوو کوتەوە. مام ئەحمەد سەرەبزووتەکانی لەسەر یەک ھەڵچنی و بە لکی مێزەرەکەی گەشاندیەوە و گڕی تێبەردان. ئاگری دامرکاو دیسانەوە بڵێسەی ھات. مام ئەحمەد لەپی دەستی بەیەکا سوو و دەنگی بەیەکا خشانی، دەستی ئەتکوت دەنگی دوو بەردە زوورەیە کە لەیەک ئەدرێن. جگە لە دەوروبەری ئێمە ھەموو جێگایەک تاریک بوو. کۆڵانی دێ، دەشتی پشت ئاوایی و چیایەکی بەرز لەوپەڕی دەشتەکەوە لووتکەی لە تاریکایی ئاسمانا گوم ببوو. مام ئەحمەد بەسۆزە دەستی پێ کرد بە بەیتی سوارۆ: \n\nھۆ ھۆ سوارۆ\nسوارەکەی لە من بەتەنێ........ . \n\nبەکوڵ گوێم لەو دەنگە گرتبوو کە لە گەروویەکی پیر ئەھاتە دەر. وردە وردە ھەستم کرد دەنگی مام ئەحمەد جادووم ئەکا. دەنگێک کە خەمی شێست ساڵ چەوسانەوەی تێدا بوو و پەژارەی تەمەنی پڕ مەینەت وەک پرێسکەی ڕەبەنی ئەو شار و ئەم دێ گەڕاو، چەشنی ناندێنی شوانی برسی ئەکرایەوە. من ئەو کاتە نەمدەزانی ئەگەر کورد گۆرانی لێ بستێنییەوە، ئەگەر ماوەی نەدەی ویزەی باو و بالۆرە و بەیتی بێ، ژیانی چەندە حەستەمە. ئەو کاتە نەمدەزانی ئەمانە کە بەسەر زمانی کوردا دێ و پێی ئەڵێن بەیت، ئەو فووە سێحراوییەیە کە لە گەرووی شمشاڵی شوان و دەشتەوانی کوردەوە دێتە دەر، برینێکە کە ئەدڕێ و ئارامی لەشی سزاکێشیەتی. \n\nئەو شەوە مام ئەحمەد بەسۆزە دەستی پێ کرد، بەڵام بەیتی سوارۆ لە نیوەیا بوو بەھاواری دڵی خۆی. بەرز بۆوە، بەرزتر بۆوە. لەشی ساردی ئاوایی ئاخنی. گوێی کپی دەشتی پڕ کرد و بەلووتکەی چیادا ھەڵگەڕا بەرەو ئاسمان، بەرەو ئەو جێگایە کە چارەنووسی لێ دیاری ئەکرێ و بەشی بەختەوەری و کوڵۆڵی لێ دابەش ئەکرێ. دڵۆپێ گریانم لە سەرچاوەی چاوی مام ئەحمەد بەدی کرد کە لووزەوی بەست بەرەو چرچی سەر گۆنای و گەیشتە سەر یەخەی مراد خانی تا دیسانەوە لە دەریای پڕ شەپۆلی سەر دڵیا دامرکێتەوە. نەمزانی ھەڵۆی پیری ئاوایییەکەمان بۆچ ئەگری. ئاخۆ ھەژاری و لەش بەباری یا ژێر چەپۆکی و ڕەنج بەخەساری، ھۆی ئەو گریانەیە؟ مام ئەحمەد ھەستی کرد کە گریانی ئەو ڕەنگە ھەزار جۆر پرسیار لە دڵما زیندوو کاتەوە، ڕەنگە ڕوانینی گێژانەی من لەو کاتەدا مام ئەحمەدی تێگەیاندبێ کە پێویستە قسە بکا و پێم بڵێ بۆچ ئەگری. بەدەسرەی بەر خەنجەرەکەی، چاوی بەئەسرینی سڕی و لە کاتێکا ھێشتا پەنگاوی گریان بەری گۆنجەی گەرووی گرتبوو، کوتی: «لە ئاوایییا ئەڵێن ئەحمەد جەنگە ھەرگیز پێناکەنێ، ئەمە ڕاستە، بەڵام تا ئێستە کەسیش نەیدیوە من بگریم، تەنانەت کاتێ کە تەرمی کوڕەکەشم بەرەو گۆڕ ئەبرا نەگریام.» ھەستم کرد ئەبێ دڵخۆشی بدەمەوە، بەڵام نەمزانی بۆ کام کۆستی کەوتوو؟ باشتر بوو بێ دەنگ بم. سوارۆ نەشتەرێک بوو کە کوانەکەی دڕیبوو و ئەسرین ئاوێک بوو کە ئاگری دەروونی ئەوی دامرکاندبوو. بەیان بوو، من خەوم ئەھات. ھەستام کە بڕۆم. کوتی: «بڕوانە کوڕم ژیان بەم چەشنەیە؛ تازە لە تۆدا چرۆ ئەدا، لە عەزیزی کێشکچیدا خۆی دادەڕێژێ و دێتە بەر و لە منیشا گەڵاڕێزان ئەکا و پاشان...»\n\nسەری داخستەوە و چاوی بڕییە ئاگرەکە. مانگ دەرکەوتبوو. عەزیزی کێشکچی بەتفەنگەکەیەوە لە ناو ئاوایی ئەگەڕاوە و لە ژێر لێوەوە ویرەی ئەھات. \nمانگەشەو خۆشە مانگ لەسەر ماڵان."}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "تاپۆ و بوومەلێڵ", "poem_title": "مردن سەفەرێکی دوورودرێژە", "poem_description": "١٩٧٢/٠٨/٢٨", "poem_text": "سەلام لە گوێگری بەھەست و ھونەرپەرەستی بەرنامەی تاپۆ. تکایە گوێ بگرن بۆ پەخشانێک. \n\n- «عەزیز! عەزیز، ڕۆڵە، درەنگە! ھەستە کوڕم. مەلا بانگانە!» عەزیز ھەستا. بەدەم خۆکێشانەوەوە باوێشکی ھاتێ. شەو نەیتوانیبوو بخەوێ. بۆ مەگەر ئەکرا؟ ! برا بچووکەکەی چەند ڕۆژ بوو لە ئاگری یاوێکی بەتینا وەک پشکۆ و پۆلووی سوور ئەگڕا. پیرەژنی ئاوایییەکە ئەیانکوت کەوتووییەتی. دوێشەویش عەزیز خەو نەچووبووە چاوی. چرایەکی فتیلە لەسەر کورسییە شڕەکەی ماڵیان ئەسووتا و دووکەڵی ئەکرد. سێبەری دایکی کە مەمکی بێ شیری نابووە سەر دەمی ئاورینی کۆرپەکەی و ھەر لەو بارەش خەوی لێ کەوتبوو، لەسەر دیواری قورماوی ھۆدەکەیان سەمای ئەکرد و ئەتکوت مناڵەکە مژ لە مەمکی دایکی ئەدا. تەنیایی و بێکەسی پڕ بەماڵەکە پەنگی خواردبۆوە. عەزیز تەماشای براکەی ئەکرد. بەحاڵ ھەناسەی ئەھات. دەمی نیوە تاکی بەگۆی مەمکی دایکییەوە وشک ببوو. عەزیز ھاتەوە بیری کە کاتێ مناڵ بوو، باوکی بەزستانێکی سارد ھەر لەم ھۆدەیە مردبوو. عەزیز لەپڕ مووچڕکێ بەلەشیا ھات و چەق و چۆیەکی تیژ تێپەڕ بەئەندامیا گەڕا. ئەتکوت تێپەڕینی چەند ساڵ بەسەر ئەو زستانە ساردەدا خوێنی گەرمی لاوی کە ئێستە لە دەماریا ئەگەڕا نەیتوانیبوو ڕێگای بووژانەوەی سەرمای ئەو سەردەمە لە دەروونیا ببەستێ. ھاتەوە بیری، وەک خەونێکی بێ ڕەنگ، کە بەپێخواسی بەدوای تەرمی باوکییا چووبووە گۆڕستان، کەمێکیشی لە تەڵقینی مەلا ھەر لە بیر مابوو کە کوتبووی: «مام ھۆمەری کوڕی خات ئەستی! تۆ مردووی، دوو مەلاییکە دێنە سەرت و پرسیارت لێ دەکەن، خوات کێیە؟ پێغەمبەرت کێ؟ و کتێبت کامەیە؟» لەمە زیاتر بیری بڕی نەدەکرد. عەزیز دوێشەو زۆری بیر کردبۆوە و لە خۆی پرسیبوو خوا کێیە؟ بەڵام زۆرتر سەری لێ شێوا بوو، بەری بەیانی کە ئەبێ ھەستێ و بچێ بەفری سەربانی تەویلەی ئاغا بماڵێ، بیری ئەمە کە بەیانی زەوادیان لە ماڵێدا نییە بیخۆن، نەیھێشتبوو وەڵامێ بۆ پرسیارەکەی بدۆزێتەوە. عەزیز دوێشەو ھەزار بیرەوەری ھێرشیان کردبووە سەر مێشکی. بیری خودا و بیری نان و بیری دایکی کە لاپێژی ماڵی ئاغایە. بیری خۆی و برا بیمارەکەی و لە دوای ھەموویانا بیری شاگوڵ. \n\nھاتەوە بیری کە ڕۆژێکی بەھاری پاش ھەستانەوەی جووت و کزربوونەوەی زەوی، خەریکی جووتکردن بوو. پۆلە کچێک بۆ شنگکردن ھاتبوونە داوێنی ئەو کێوە وا جێ جووتەکەی ئاغا لە خواریەوە بوو. کراسی سەوز و سووریان لەبەر نووری خۆرەتاوا برووسکەی ئەھات و بەبالۆرە بانگی تاقمێکی تریان ئەکرد کە لەوبەرەوە بوون؛ ھاتەوە بیری کە لەو کاتەدا کوڕی ئاغا بەسواری ئەسپێکی کوێت بە ڕەخت و بەرەی زێوەوە لێی پەیدا ببوو و بەھاژەی قەمچییەک ئەوی لە جیھانی ئەوین و خەیاڵ تاراندبوو و خۆی کەوتبووە شوێن کچەکان و نووزەی بەئاستەمی برا بچووکەکەی و چاوی خەوتێشکاوی دایکی کە بەناڵەی پڕ لە دەرد و ئێشی کۆرپەکەی کرابۆوە ھەودای خاوی بیرەوەری عەزیزی پساندبوو. \n\n- «ڕۆڵە عەزیز بەخەبەری؟ بخەوە کوڕم، بەیانی کارت زۆرە. ئەرێ کوڕم پەنا بەرە بۆ خودا!»\n\nدایکی عەزیز ھەر ئەوەندەی کوتبوو و چاوی ماندووی لەسەریەک دانابۆوە. لە سیمایا چەوساوەیەتی ھەزارەھا ساڵ چینی ھەژار دەھاتە بەرچاو. ئەو ڕواڵەتە پەڕپووتە ئەتکوت پەیکەرەی توانجە دژی سەرکەوتنی مرۆڤایەتی. عەزیز چاوێکی بەژوورەکەدا خشاندبوو. ھێلەگێکی ھەڵواسراو و دوو سێ کاسە و کەوچکی چێوی، گۆزەیەکی سوور کە لەبەر تیشکی نیوە ڕەنگی چرای فتیلەدا قاوەیی ئەنواند، دەستێ\n\nنوێنی قەد کراو لە گۆشەی ھۆدەکە، دوو وێنەی خەیاڵی لە دوو پیاوی گەورەی ئایینی کە لە ناو گۆوارێک دەرھێنرا بوو لەبەر دووکەڵی ناو ماڵ ڕەش ھەڵگەڕابوون و ئیتر ھیچ. عەزیز لەوپەڕی گێژی و کاسییا بزەیەک گرتی. دایکم دەستە نوێنەکەی باوکمی پێچاوەتەوە لە گۆشەیەکا دایناوە. زۆر جار دیومە کە لە بەرامبەریا دانیشتووە و لەبەر خۆیەوە قسە ئەکا. لای وایە باوکم یەکجاری بەجێی نەھێشتووین. ئەڵێ ئەگەڕێتەوە. دڵنیام ئەگەڕێتەوە. \n\nڕاستی مردن چییە؟ بەرەو کوێ ئەچین؟ ڕەنگە دایکم ڕاست بکا؛ مردن سەفەرێکی دوورودرێژە، بەڵام گەڕانەوەی ھەیە. ئەگەر ئادەمیزاد بەم ساکارییە بمرێ و ئیتر نەگەڕێتەوە چۆن ئەبێ؟ ! بێ گومان من باوکم ئەبینمەوە. ئەگەر ئەم مناڵە بچووکەش بمرێ! ... \n\nلێرەدا عەزیز نەیوێرابوو بەشوێن بیرەکەیا بڕوا. تەنانەت بەخەیاڵیش دڵی نەھاتبوو مردنی ئەم ساوا خوێن شیرینە بھێنێتە بەرچاو. \n\nئەو شەوە تێپەڕ بوو و عەزیز بەیانی چووبوو بەبێگار بەفری سەربانی تەویلەی ئاغای ماڵیبوو. بەرچایی نەخواردبوو و ئارەقەیەک کە بەگەرمی لە لەشی ئەھاتە دەرەوە و خێرا بەھەناسەی ساردی بای زستان ئەیبەست و لەسەر سمێڵی تازە ڕواوی ئەبوو بەسەھۆڵ، دیار نەبوو لەبەر بێ ھێزی برسییەتییە یا شەکەتی کاری بێگاری و ڕەنجی خەساری یا لەبەر ھەردووکیان. بۆ مەگەر ھەژار دەردی یەک و دووانە؟ خوا نەکا مەینەت و چارەنووسی ڕەش ڕێگای دڵێک و تەوێڵێک بدۆزێتەوە. وەک قیلی کەوای سپی پێیەوە ئەنووسێ و بەھیچ بارێ بەری نادا، ئەمە ڕێگا و شوێنی جیھانە و «بەڕە ھەر لە لای تەنکییەوە ئەدڕێ». \n\nکاتێ ئێوارەیەکی درەنگ عەزیز بەزگی برسی و لەشی مانووەوە گەڕابۆوە بۆ ماڵ، چاوی بەبرای ساوای بیمار و لەش بەباری کەوتبوو کە پڕشنگی ژیان لەسەر ئاسۆی لێوی کاڵەوەبووی خەریکی ئاوابوون بوو. دایکی عەزیز دەمی بەڕوومەتی کاڵ و کرچی کۆرپەیەوە نابوو، ئەیویست لە گیانی خۆی بەشی بدا. \n\nکاتێ مناڵێک دێ ھەتاوێک ھەڵدێ؛ بەھارێک پێئەکەنێ و کاتێ مناڵێک ئەڕوا، ڕۆژێک ئاوا ئەبێ و گوڵزارێک شەختەی لێ ئەدا. \n\nعەزیز لە بەردەرگا ھێزی ئەژنۆی شکا بوو. وڵات لە بەرچاوی سووڕا بوو. گێژ و خولی خواردبوو و ھێندێک پاشان دایکێکی ھەژار نەیزانیبوو بۆ کۆرپەی بگری یا بۆ لاوەکەی. کڕێوەیەکی توند، دەرگای نیوە تاکی ھۆدەکەیانی کردبۆوە و گەرداڵێکی بەفری ڕژاندبووە سەر کەوشکەنی ھۆدەکەیان. لە دەرەوە دەنگی گزیری ئاغا ئەھات کە ھەرای ئەکرد: «بەیانی ھەرچی پیادەی ئازا و کەڵەمێردە، ساز بێ؛ خان ئەچێ بۆ ڕاو.»\n\nچپەی دوو کوڕ و کچی ئەویندار کە لە بەردەرگای عەزیز و دایکی بڕیاری ژوانی شەویان ئەدا ئەھاتە بەرگوێ. پاسارییەک لە ژێر پاسارەی ماڵێک بەجریوەیەکی نەرم دەرئەپەڕی و باڵی ئەگرت بۆ ڕەشانگی جێ دانگەی ڕانەمەڕی ئاوایی. \n\n- «عەزیز! عەزیز؛ کوڕم! ھەستە! کوڕم مەلا بانگانە!»\n\nعەزیز ھەستا بەدەم خۆکێشانەوە باوێشکێکی دا و لەبەر خۆیەوە کوتی: \n- «نەھاتی خۆشە، قورتەکانی ناخۆشە.» [١] \n\n\n١. فەقیری خۆشە، قۆرتەکانی ناخۆشە."}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "تاپۆ و بوومەلێڵ", "poem_title": "حەقیقەتی شاعیرانە و حەقیقەتی عیلمی", "poem_description": "", "poem_text": "سەلام لە گوێگری بەڕێز و ھونەر پارێزی بەرنامەی تاپۆ. \n\nگوێگرانی بەڕێز زۆر جار نامەیان بۆ ئێمە نووسیوە و گلەیییان کردووە کە نامەکانیان وەڵام نەدراوەتەوە و دیارییەکانیان لە شیعر و لە نەسر لەم بەرنامەیەدا بڵاو نەکراوەتەوە. ئێمە جێگا و نیشانێکی ڕاست و ڕەوانمان ھەیە و زۆر بەلامانەوە سەیرە کە چۆن نامەکان بەدەستمان نەگەیشتوون. ناچارین بڵێین کەمتەرخەمی بۆتە ھۆی ئەم کارە. جا چ ھی پۆست بێ و چ ھی ھەواڵانمان لە کرماشان. ئێمە لەو ھاوکارانە لە ڕاسپێری دابەشکردن و ناردنی نامەی گوێگرەکانیان بۆ لێپرسراوان و نووسەرانی بەرنامەکان لە ئەستۆیە داوا ئەکەین ئیتر کارێک نەکەن ئێمە شەرمەزاری گوێگرەکانمان بین. بەڵام باشتر ئەمەیە، ئێوە کە نامە بۆ بەرنامەی تاپۆ ئەنووسن بەئادرەسی «تاران، مەیدانی ئەرک، ڕادیۆی ئێران، بەشی کوردی و بەناوی لێپرسراوی گشتی کاک مەزھەری خالقی یا بەناوی نووسەری بەرنامەکە» بنێرن و دڵنیا بن کە ئەگاتە دەستمان. ھەڵبەت ئێمە لەم بڕوایەداین کە تەنانەت گلەکردنیشتان نیشانەی لوتفتانە بەبەرنامەکەمان، چونکە ئادەمیزاد ھەر گلە لە دۆستی ئەکا. لە ھەر حاڵێکا بەرنامەکەمان ھەمیشە ئامادەیە بۆ ھونەرنماییتان لە ھەموو بارێکەوە. ھیچ پێویست ناکا ئەوەی وا بۆ ئێمەی ئەنێرن، نووسراوێکی شیعری و یا نەسری بێت. داب و دەستووری وڵات و دەربڕینی بڕواتان کە ئەم داب و دەستوورە پێوەندی بە چ بارێکی کۆمەڵایەتییەوە ھەیە و تێکەڵاوی لەگەڵ ھونەر و عاتیفەدا چییە، خۆی ئەتوانێ لە ئێوەوە بۆ ئێمە دیارییەکی باش و ھێژا بێ. \n\nنووسراوێکی ھێژای ستانفۆردمان دەس کەوتووە کە مەنووچێھری ئاتەشی، شاعیری باشی ئێرانی وەری گێڕاوەتەوە بەفارسی و ئێمە کردوومانە بەکوردی و پێشکەشتانی ئەکەین. ناوی وتارەکە ئەمەیە: حەقیقەتی شاعیرانە و حەقیقەتی عیلمی. ئەم نووسراوە ھەوڵی ئەمەیە کە ڕوونی بکاتەوە ڕاستەقینە و حەقیقەت لە ڕوانگەی عاتیفەوە جیاوازی ھەیە لەگەڵ حەقیقەتێ کە زانست ئەیبینێ و ئەیناسێ. ھەڵبەت ئەم وتەیە بەم مانایە نییە کە حەقیقەت خاوەنی دوو ڕواڵەتی دژی یەکترە یا ئەوەی وا عاتیفە بەحەقیقەتی دائەنێ یا ئەو شتە وا زانست بەحەقیقەتی ئەداتە قەڵەم یەکیان حەقیقەتە و ئەوی تریان دژی حەقیقەتە. ستانفۆرد ئەیەوێ بڵێ زانست و ھونەر ھەردووکیان حەقیقەت ئەبینن و ئەیناسن بەڵام لێکدانەوەیان و ڕوانینیان جیاوازە. ئەمە ئێوە و نووسراوەکەی ستانفۆرد. \n\nداستانێ سەبارەت بە «ویلیام باتلێرییتس»، شاعیری گەورەی ئینگلیزی ئەگێڕنەوە کە بەباشی جیاوازی نێوان حەقیقەتی شاعیرانە و حەقیقەتی زانستی لێ دەرئەکەوێ. باتلێرییتس شەوێک لەگەڵ دۆستێکی زانایا دائەنیشێ و پاش شێو خواردن بەپێی باوی ئەو کاتەی «دوبلین» لێ ئەبڕێن چەند وردەیەک بەبانگکردنی گیان واتە ئیحزاری ئەڕواحەوە خەریک بن. بۆ ئەم کارە شاعیر و زانا و دۆستەکانی تریان لە پشت پەنجەرەی ھۆدەکەیەوە کە ئەڕوانێتە سەر شەقام ڕوو ئەکەنە گۆیەکی بلووری و بەگۆیەکەدا ئەڕوانن. لەپڕ باتلێرییتس بەدەنگێکی جادووگەرانەوە دێتە قسە و ئەڵێ من تاپۆیەکی جادوویی و پڕشنگدار ئەبینم کە لەسەر تەپۆڵکەیەکی خاکی سەما ئەکا. شکڵی تریش ئەبینم ڕەنگیان سوورە، سەوزە، ئەرغەوانییە کە بەدەوری تاپۆیەکەدا دێن و دەچن. زانا قسەکەی ئەبڕێتەوە و ئەڵێ ئەوەی وا دێتە بەرچاوی بەڕێز باتلێرییتس پڕشنگی ئەو شتانەیە کە لە دووکانی دەوافرۆشی ئەوپەڕی شەقامەکەوە لەم کۆبلوورییەی ئەدا. ئەگەر باش سەیری دووکانەکە بکەن ڕیزە بوترییەک لە دووکانەکەدا ئەبینن کە پڕن لە دەوای سوور و سەوز و ئەرغەوانی. خۆرەتاو لەوانی داوە و پڕشنگیان ئەگەڕێتەوە بۆ سەر ئەم گۆبلوورییە کە لە بەردەمی ئێمە دانراوە. ئەمەیە تاپۆی پڕشنگداری باتلێرییتسی بەڕێز. \n\nئەم جیاوازی بیروبڕوایە شتێکی تازە نییە. لەمێژە زانایان توانجی وەھا ئەگرنە شاعیران. لە سەدەی شەشەمی پێش میلاددا زانایانی وەک «گزنۆفان» و «فیساغورەس» شاعیرانی وەک «ھۆمێر» و «ھێریود»یان بەدرۆزنترین ئادەمیزاد ناو ئەبرد. ھیراکلیت ئەیکوت شاعیران لەبەر ئەمە کە لە حەقیقەت لائەدەن شایستەی تازیانە لێدرانن. ئەفلاتوونیش لە پەڕاوەی کۆمارەکەیا ئیشاڕە ئەکا بەکێشەی لەمێژینەی شیعر و فەلسەفە و شاعیران ڕێ ناداتە ناو شاری پاکژ، واتە مەدینەی فازیلەی خۆیەوە، چونکە لای وایە درۆی زیان ئاوەر ئەکەن. ھەڵبەت ئەفلاتوون قوبووڵی ئەو درۆیانەی بەلاوە گرنگ نەبوو کە سەرچاوەی ئیعتیبار و ھێزێک بن بۆ وڵات. ئێستەش زانایان تێکڕا حیسابیان کەی و کورتەیەک لە بڕوایان وەرگری ئەبێتە ئەمە کە شاعیران یا درۆزنن یا بەداخ و دەردەوە دوورن لە ڕاستەقینەی ژیان. ئەمەیە لێکدانەوەی گشتی سەبارەت بەشێعر کە بێ گومان پایەیەکی دروستی نییە. \n\nئەگێڕنەوە ڕۆژێک شاعیرێک لە شیعرێکا کوتی لە ھەر وردەیەکا ئادەمیزادێک ئەبێ و یەکێک ئەمرێ. ژمارەگەرێک ڕەخنەی لێ گرت و کوتی ئەگەر ئەمە ڕاست بوایە، ئەبوو حەشیمەتی جیھان ھەرگیز نەگۆڕێ، نە کەم بێت و نە زۆر، لە کاتێکا وەھا نییە. ئەبوو شاعیرەکە بڵێ لە ھەر وردەیەکا ئادەمیزادێک ئەمرێ و یەک ئادەمیزاد و ١٧/١ی ئادەمیزاد لە دایک ئەبێ! بەڵێ تەرازوو ئەمەیە بۆ درۆزنی شاعیران! \n\nڕەخنەگران ئیتر ھاتوونە سەر ئەم بڕوایە کە بەڵێ شاعیرانی وەک «ییتس» و «بلیک» شێتن، بەڵام لەو شێتانەن کە پیاو سەرگەرم ئەکەن، بەڵام لایەنگران ئەڵێن شاعیران ھێزێکی جادوویییان ھەیە و ئەتوانن ئەو شتانە ببینن کە خەڵکی ئاسایی ناتوانێ بیانبینێ. \n\nدژی ئەو بڕوایانە کە ھەندێ لایەنگری شاعیرن و ھەندێ بە شێت و درۆزنیان ئەزانن، مەبەستێک ھەیە کە کەمتر کەس ئامادەیە بۆ قبووڵکردنی، ئەویش ئەمەیە کە شاعیر و زانا لە دوو باری زۆر گرنگەوە لەیەک ئەچن، پێش ئەوە ئەم لەیەکچوونە و ئەم دوو بارە باس بکەم پێم خۆشە بڕوای ئەرەستوو سەبارەت بەلایەنگری لە شیعر لە بەرامبەر ھێرشی توندی ئەفلاتوونەوە بۆ سەر شیعر باس بکەم. \n\nئەرەستوو ئەڵێ: «شیعر بەھیچ بارێک درۆی زیان ئاوەر نییە. شیعر ھەر باسی ژیانی خەڵکە، ھەر حەقیقەتە، بەڵام لە ڕوانگەیەکی بەرزترەوە. شیعر خەڵک یا ڕووداوەکان وەھا کە ھەن و بەرچاو ئەکەون باس ناکا؛ بەڵکو وەھایان باس ئەکا کە ئەکرا ببن.» یا ئەبێ ببن. ئەرەستوو بەم چەشنە بەرگری نامەکەی لە ڕاسپێری کۆمەڵایەتی شیعر درێژە ئەدا و ئەڵێ: «شیعر لە مێژوو پتر باری فەلسەفی تێدایە و زۆرتر لە مێژوو شیاوی شیکردنەوەیە.»\nتا بەرنامەیەکی تر کە دیسانەوە لەسەر باسەکە ئەڕۆین، بەخواتان ئەسپێرین."}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "تاپۆ و بوومەلێڵ", "poem_title": "شاعیر و حەقیقەت و واقعییەت", "poem_description": "", "poem_text": "سەلام لە گوێگری خۆشەویستی بەرنامەی تاپۆ. \n\nلە بەرنامەی پێشوودا بەشێکمان لە نووسراوێکی ستانفۆرد پێشکەش کردن بەناوی حەقیقەتی شاعیرانە و حەقیقەتی زانستی. کورتەی بەرنامەی پێشوومان ئەمە بوو کە سەبارەت بەکاری شاعیران و ڕادەی تەئسیریان لەسەر کۆمەڵ، بڕوای جۆربەجۆر دەربڕاوە. فەلاسەفە و زانایان لە ڕۆژگارانی زووەوە تاقمی شاعیریان بە باشی نەھاتۆتە بەرچاو. تاوانباریان کردوون بەدرۆ و یا لانی کەم کوتوویانە لێکدانەوەی شاعیرانە دوورە لە ڕاستەقینەی ژیان. باسی ئەفلاتوونمان کرد کە بەشاعیران ئەڵێ درۆزنانی زیان گەیێن و ھەروەھا باسی دیفاعییەی ئەرەستووشمان کرد لە شیعر و کوتمان کە ئەرەستوو، پسپۆڕ و بلیمەتی جیھانی کۆن لە بەرگری نامەکەیا ئەڵێ شیعر لە مێژووی نووسراو زیاتر لە فەلسەفە نزیکە. ھەڵبەت ئەم قسەی ئەرەستوو ھەمیشە بۆتە مایەی دڵمەندبوونی مێژوونووسانی زانستی. مێژوونووسی زانستی مەبەست لەو کەسانەیە کە بەبارێکی زانستییەوە سەیری مێژوویان کردووە و عیللەت و مەعلوولی ڕووداوە مێژوویییەکانیان ھەڵسەنگاندووە و تەنیا بەنووسینی وەقایع و ڕووداوەکان، بێ لێکدانەوە و بردنەوە سەریەکی ھۆ و ھەل و ھەڵکەوتەکان، بەسیان نەکردووە. لەم مێژوونووسانە ئەتوانین ناوی «توسیدید و گپبۆن» بەرین. لام وایە کە ئەو بناغەیە وا ئەرەستوو بەھەڵپەوە دایڕشت ڕووکارەکەی لێکدانەوەی «جوانیناسان» واتە عالمانی عیلمی جەماڵ لە دە ساڵەی دوایی سەدەی نۆزدەدا پێک ئەھێنێ. «ئۆسکار وایڵد» لە نووسراوێکیا ئەنووسێ: «ھونەر، بەرزی و تەواوی خۆی لە ناو خۆیا دەس ئەکەوێ. نەوەک لە جیھانی دەرەوەدا. ھونەر نابێ بەتەرازووی وێچوون و شەباھەت لەگەڵ شتی دەرەوەدا ھەڵسەنگێنرێ. ھونەر گوڵی وەھای ھەیە لە ھیچ جەنگەڵێکا دەس ناکەوێ، باڵداری وەھای تێدایە کە لە ھیچ باغ و گوڵزارێکا نییە، ھونەر بەھەزاران جیھان دروست ئەکا و ئەیڕووخێنێ و ئەتوانێ مانگ بەدەزوویەکی سوور بەئاسمانەوە ھەڵواسێ.»\n\nھەڵبەت ئەم واتەیە لەگەڵ بڕوای ئەرەستوو جیاوازی ھەیە؛ بەڵام سەیر ئەمەیە کە ھەم ئەرەستوو و ھەم ئۆسکار وایڵد لەسەر ئەم مەبەستە پێکھاتوون کە شیعر ھەرێمێکی سەربەخۆیە نە موستەعمەرەی شۆڕش کردوو و جیاوازی خوازی مێژوو یا زانست. \n\nبەرامبەر کردنی شیعر و مێژوو لە لایەن ئەرەستووەوە منی ھێنا سەر ئەو بیرە کە لایەنێکی تریش ھەڵدەم لەو بڕوایە کە لە پێشا کوتم. زانایان قسەی شاعیران بەدرۆ ئەزانن، تاقمێکی زۆر لە زانایانی دێرینەناسی ھەوڵیان داوە ڕاستەقینەی مێژوویی لە پەڕاوە حەماسییەکانی جیھانی کۆن وەک ئیلیاد و ئۆدیسە شوێنەواری ھۆمێری یوونانیا بدۆزنەوە. وایان داناوە کە پیاو ئەتوانێ لەو پەڕاوانەدا بەئاشکرا ئەوەی وا ڕووداوی مێژووییە لەگەڵ ئەوەی ئەفسانەیە لەیەک جیاکاتەوە. لام وایە ئەو تاقمە زانا و دێرینەناسانە کاریان بەسەر شوێنەواری شاعیرانی وەک بلیک، مایتس، دانتە یا لویس کارۆڵەوە نییە و مەبەستیان ئەو پەڕاوە شیعرییانەیە کە نیوە مێژوویین وەک کتێبی ژولیوس سزار نووسراوی شکسپێر. \n\nھۆمێر شاعیری گەورەی یۆنانی لە جڵدی دووھەمی پەڕاوی ئیلیادا قایمەیەکی دوورودرێژی ھێناوە لە فەرماندەرانی یۆنانی شاری تڕۆوا لەگەڵ ناوی ئەو دەریایانە کە پێیدا ھاتوون و ژمارەی کەشتییەکانیان. ھەڵبەت ئەو وێژەوانانە کە لە ھەرێمی مێژووییشا ئەیانەوێ لێکۆڵینەوەیان ھەبێ، مافیان ھەیە ئەو قایمەی «ھۆمێر»، بەناوی بەڵگەیەکی مێژوویی بەدەستەوە گرن و بیانەوێ لە بارەی ژیانی ئەو کاتەی تڕۆوادا یا باری ژیانی پێنسەد ساڵ لێرەوبەری سەر زەوی مالسیا بەھۆی نووسراوەکانی شکسپێڕەوە بزانن، بەڵام ئەبێ ئەمەش بڵێم کە ئەگونجێ ئەو بەڵگانە بەتەواوی نادروست و سەرشێوێن بن، بەتایبەت لە بارەی ئامار و ژمارەوە. چونکە لەگەڵ ئەوەشا کە شاعیر لە ڕاستەقینەیەکی دەرەوە ئیلھام وەرئەگرێ و ئەسڵ و مایەی داستان و سووژەکەی لەسەر واقعییەت دائەمەزرێنێ، بەڵام زۆر گوێ ناداتە وردبوونەوە لە ئامار و ژمارە و ڕەقەم. تەنانەت ناو و ھەرێم بەو چەشنە کە ویستی زانایانە. شاعیر زۆرتر ھەوڵ ئەدا وشەی بەئاھەنگ و مووسیقا ھەڵبژێرێ. بۆ نموونە کاتێ ناوێک بەلایەوە جوان نەبوو یا ھەرێمێک خاوەنی وشەی ناقوڵا و لەسەر زمان گران بوو، ئەیگۆڕێ. واتە فۆڕم و قالب و وشە زیاتر بەلای شاعیرەوە گرنگە تا ناوەڕۆکی ڕاستەقینە. بۆ ئەوەی دیسانەوە تووشی ھەڵەیەکی تر نەبین و وا نەزانرێ کە منیش شاعیران بەدرۆزن دائەنێم و مەبەستم لەوە کە شاعیر دیوی دەرەوەی وتاری بەلاوە گرنگترە، گوایە ئەوەیە کە لە وتاری شاعیرا حەقیقەت نابینرێ، باشترە نموونەیەک بھێنمەوە و مەبەستەکە ڕوون بکەمەوە. \n\nشاعیر ڕووداوێکی مێژوویی کە لە سەردەمی شەڕی سەلیبا ھەڵکەوتووە ئەگێڕێتەوە. ڕیچاردی شێردڵ و سەلاحەددینی ئەیووبی بەشی ھەرە گەورەی ئەو ڕووداوەن. یانی داستانەکە لەسەر ئەوان ئەگەڕێ. شاعیر ئەو دوو ناوە ناگۆڕێ، بەڵام ئەتوانێ چەشنی ڕووداوەکە بگۆڕێ. ژمارەی سپای سەلیبی و مسوڵمانەکان کەم و زۆر بکا. ھەرێمەکەی وا شەڕ لەوێ قەوماوە بگۆڕێ، وتووێژەکان بگۆڕێ و زۆر شتی تر. چونکە ھەروەک لە پێشا لە زمانی ئەرەستۆوە کوتمان شاعیر ڕووداوەکان وەک ھەن باس ناکا، بەچەشنێ کە ئەکرا و ئەشیا ببن، باسیان ئەکا. دەیجا ئاشکرایە، ئەکرا سەلیبی سەرکەوتایەن، ئەکرا باری ژیان لە ئوڕووپای ئەو کاتەدا چەشنێک بوایە کە کلیسا دەستی ئەوەندە نەڕۆیشتبایە کە زۆربەی کۆمەڵی ئوڕووپا بخەڵەتێنن و شایانی وڵاتە ئوڕووپایییەکان بەھیوای وڵات گرتن و تاڵان، ھان دا بۆ لەشکەرکێشان. ئەکرا سەلاحەددین ئەوەندە بەھێز نەبوایە کە سەلیبییەکان شکست بدا؛ تەنانەت لە ڕوانگەی شاعیرێکی ئوڕووپایییەوە کە پێوەند و دڵبەستراوی ھەیە بەگەلەکەیەوە، باشتر بوو وەھا نەبوایە. باشتر بوو لەو شەڕەدا ئوڕووپا سەر بکەوتبایە و زانیاری شەڕق و زووتر لە غەربا پەرەگر بوایە. \n\nنموونەیەکی تر لەوەی کە شاعیر بۆ پاراستنی مووسیقا و ئاھەنگی فۆڕم، ژمارە و ئەڕقامی ڕیازی ئەکاتە قوربانی. زانایەکی میکانیک و فیزیک کاتێ باسی کەشتییەک ئەکا کە «٣٠» پێی لە ناو ئاودایە و «١٢٠» پێی لە دەرەوە و بەسەر ئاوەکەوەیە مەبەستێکی فیزیکی ھەیە و ئەڕوانێتە سەر قانوونی فیزیکی، چونکە ئەگەر ژمارەی «٣٠» و «١٢٠» نەبێ لە باری فیزیکییەوە ئەگونجێ کەشتییەکە نوقم بێ یا لە بەرامبەر تۆفان و شەپۆلی دەریادا باش ڕانەوەستێ. بەڵام شکسپێڕ لە نووسراوەکەیا بەناوی تۆفان کاتێ بەئاریل ئەڵێ باوکت سی پێی تەواو لە دەریا چۆتە خوارەوە مەبەستێکی ڕیازی نییە و ڕەنگە ھەر نەشزانی کە ئەگونجێ ئادەمیزاد لە قووڵایی سی پێدا تووشی قورسایییەکی لە ڕادەبەدەر بێت. شکسپێڕ وشەی «سی» ھەڵبژاردووە، چونکو بەلایەوە لە بیست و چل مووسیقای زیاترە. ھەروەھا ییتس Yeats لە شیعری I nis free (ئای نیس فری)دا بێ گومان لەبەر مووسیقای کەلام و ئاھەنگی خۆشی وشەی ٩ ئەڵێ: لەوێ نۆ ڕیز لوبیا ئەچێنم و پلوورێک ساز ئەکەم بۆ ھەنگەکانم. بۆچی «ییتس»ی شاعیر نەیکوتووە ١٣ ڕیز لوبیا و دوو پلوور؟ بێ گومان لەبەر ناباری وشەی ١٣ و دوو. ئەگەر ئەو شیعرانە ھی شاعیرانی سەردەمە کۆنەکان بن وەک سافۆیا ئەناکرئۆن Anakron وێژەوانانی دێرینەناسی بەناوی ڕاستەقینە ناچار ئەو ژمارە و ڕەقەمانەیان وەرئەگرت و بێ گومان لە ڕابردووی ڕاستەقینەی مێژووییدا تووشی ھەڵە ئەبوون. ئەمە بوو کە لە پێشا کوتم نابێ چاوەڕوان بکرێ کە شاعیر خۆی بەتەواوی واقعییەتەوە ببەستێتەوە. شتێکی تر، چۆنە کورتی کەمەوە و بڵێم کە شاعیر حەقیقەت ئەڵێ، بەڵام حەقیقەتێکی بێ واقعییەت؛ کەمتر وا ئەبێ کە حەقیقەت و واقعییەت لە شیعرا یەکتر بگرنەوە. ھەڵبەت ئەم لێکدانەوەی من کاتێ دروستە کە ئێوەش لە مانای حەقیقەت و واقعییەتا بڕواتان بڕوای من بێ. من واقعییەت بەو شتانە ئەڵێم کە ئێستە وجوودی واقعی و بەرچاویان ھەیە؛ وەک سەختی و زبری بەرد یا کەم نرخی ئەوین لە چاو سەردەمانی پێشوو. بەڵام حەقیقەتی بەرد تەنیا زبری و سەختییەکەی نییە و کەم نرخی ئەوین بەلای منەوە باش نییە، واتە حەقیقەت نییە لە کاتێکا واقعییەتە، لەوەی کە کوتم باش نییە شتێکی تریشم بەبیرا ھات بۆ مانای واقعییەت و حەقیقەت؛ واقعییەت ئەو شتەیە کە ئێستە ھەیە. چ باش بێ، چ خراپ. چ جوان بێ، چ دزێو. حەقیقەت ئەگونجێ ئێستە نەبێ، بەڵام ئەگەر ھەبوو جوانە؛ ئەوپەڕی پاکی و باشییە. باشی لە ڕاستییا مانایەکی ترە لە حەقیقەت. واقعییەت ئەمەیە کە ھەژاری و برسییەتی و شەڕ لە جیھانا ھەیە. بەڵام ئاخۆ ئەوانە بۆ ھەمیشە پێویستن؟ حەقیقەت ئەمەیە کە نەخێر پێویست نین! \nتا بەرنامەیەکی تر کە دیسان لەسەر ئەم باسە ئەڕۆین بەخواتان ئەسپێرین."}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "تاپۆ و بوومەلێڵ", "poem_title": "شیعر زیاتر لە فەلسەفە نیزیکە، ھەتا مێژوو", "poem_description": "", "poem_text": "سەلام لە گوێگری بەھەست و ھونەرپەرستی بەرنامەی تاپۆ. لە بەرنامەی پێشوودا کوتمان کە حەقیقەت و ڕاستەقینە لە ڕوانگەی شاعیر و زاناوە جیاوازییان ھەیە، بەڵام ھیچ کام لەم دوو لێکدانەوەیە، واتە لێکدانەوەی شاعیر سەبارەت بەحەقیقەت و لێکدانەوە و بڕوای زانا بەرامبەر بەڕاستەقینە، ھەڵە نین. ھەردووکیان بەپێی بڕوایان دەرک و تێگەیشتنێکیان ھەیە. باسی بەرەنگاری زانایانمان کرد بەرامبەر بە شاعیران و کوتمان تاقمی زانا بەدرێژایی مێژوو بەرھەڵستی شاعیران وەستاون و لایان وابووە کە لێکدانەوەی شاعیر لە ڕاستەقینە دوورە. ئەفلاتوونمان بەنموونە ھێناوە و پاشان باسی ئەرەستوومان کرد کە یەکەم فەیلەسووف و زانایەک بووە ڕێزی بۆ شیعر داناوە و کوتوویەتی شیعر لە مێژوو زیاتر لە فەلسەفە نزیکە. بەڵام کوتمان نابێ چاوەڕوان بکرێ کە شیعر لە باری ئامار و ژمارەوە شتێکی لێ دەرکەوێ کە ڕوونکەرەوەی ڕاستەقینە و ڕووداوی مێژوویی و کۆمەڵایەتی بێ. ھەڵبەت ئەمە بەڵگە نییە بۆ ئەوە کە شیعر لە پایە و بناغەشدا کاری بەسەر ڕاستەقینەوە نییە، بەپێچەوانە شیعر ھەوێنی لە ڕاستەقینە وەرئەگرێ، بەڵام ڕاستەقینەی دەوروبەر و ڕووداوی ڕۆژانە و ڕابردوو لە دەروونی شاعیرا ڕەنگیان ئەگۆڕێ و بەتارای عاتیفە دائەپۆشرێن. لە بەرنامەی ڕابردوودا کوتمان کە شاعیر وەک زانا و ژمارەگەر نییە کە ھەوڵ بدا وتەکانی موو بەموو، بێ کەم و زۆر لەگەڵ ڕاستەقینەی دەرەوەدا بێتەوە. بۆ ئەو باسەش میسالێکمان ھێناوە لە شیعری شاعیرێک کە ئەڵێ: ٩ ڕیز لۆبیا ئەچێنم. لە وێژەی خۆشمانا زۆر جار تووشی شتی وەھا ئەبین. بۆ نموونە شاعیر بەژنی یاری بەدارێکی ڕاست و بەرز تەشبیھ ئەکا. لێرەدا ڕاستەقینەیەک لە بەرچاوی شاعیرە، کە زانا کاری بەسەرییەوە نییە. حەقیقەتی بەرزی و تەرزی بەژن و باری دڵدار، جا با نەکرێ بەژنی ھیچ ئافرەتێک بەئەندازەی چنار و سەوڵ بەرز بێ. شاعیر بەرزی باڵای لە بەرچاوە نەک ئەندازەی بەرزییەکە. \n\nجا ھەتا ئێرە ھێشتا ھەر باشترە و باسەکە باسی کەممی و چەندایەتییە. بەژنی یار و بەرزە و سەوڵیش دارێکی بڵند و تەرزە. ئەمە تەشبیھی مەحسووسە بەمەحسووس. واتە لەیەکچواندنی دوو شتە کە ھەست ئەکرێن و بەرچاو ئەکەون. ھەم بەرزی دار دیارە و ھەم بەرزی بەژنی دڵدار. بەڵام گاھێ ھەڵئەکەوێ کە شتێکی مەعقوول بەشتێکی مەحسووس تەشبیھ ئەکرێ یا پێچەوانەکەی. واتە تەشبیھی مەحسووس بەمەعقوول. لەم دوو جێگایەشدا چونکە یەکێ لە «موشەببەھ» یا «موشەببەھون بیھی» ھەست کراوە، کارەکە ساکارترە. شاعیر ئەڵێ: «ڕۆیشتنی ئاو بەناو جۆبارا وەک تێپەڕینی تەمەن ئەچێ.» تەشبیھی مەحسووسە بەمەعقوول. یا ئەڵێ: «خەم لەسەر دڵم خەرمانەی داوە»، تەشبیھی مەعقوول بەمەحسووسە. خەم بەچاو نابینرێ، بەڵام خەرمانەی دەوری مانگ کە دەوری ئەگرێ و تاریکی ئەکا شتێکی بەرچاوە و ھەست ئەکرێ. \n\nلەو جێگایەدا تێگەیشتن کەمێک دژوار ئەبێ کە مەعقوول بەمەعقوول تەشبیھ ئەکرێ؛ «حافز» ئەڵێ: \n\nسلامی چو بوی خوش آشنایی\nبدان مردم دیده روشنایی\n\n\nبۆنی خۆشی ئاشنایی شتێک نییە بەلووت ھەست کرێ و ھەروەھا سڵاویش نامەحسووس و ھەست نەکراوە. گلێنەی چاوی ڕووناکییش تەعبیرێکی شاعیرانە و نامەحسووسە؛ گوایە ڕووناکایی چاوی ھەیە و ئەو کەسەش وا «حافز» ئەچێتە سڵاوی، گلێنەی ئەو چاوەیە. بڕوانن ھونەری شاعیرانە چی کردووە. ڕووناکایی جگە لە پڕشنگ و نوور شتێکی تری تێدا نییە؛ ئەزانین کە ڕووناکترین بەشی ئەندام چاوە، ھەم ڕووناکە و ھەم ڕووناککەرەوە؛ لە چاویشا گلێنە بەکارترین بەشە بۆ دیتن، واتە ڕووناککردنەوەی شت؛ جا ئەگەر لە شتێک نەفسی ڕووناکایی بێ و لەو لەشەدا چاوێک ھەبێ، بێ گومان چاوەکە لە لەشەکە ڕووناکترە، واتە ڕووناکتر لە ڕووناکایی، جا گلێنەی ئەو چاوە ئەبێ چی بێ؟ ! ڕووناکتر و ڕووناککەرەوەتر لە چاوی ڕووناکایی! \n\nدژایەتی زانا و شاعیر لە ناو وێژەی فارسیشا زۆر بەرچاو ئەکەوێ و تازەترینیان لە لایەن ئەحمەدی کەسرەوییەوە بوو بەرامبەر بەشیعری شاعیرانی ئێران وەک حافز. \n\nکەسرەوی پەڕاوێکی نوسیووە بەناوی «حافk چەمی گوید؟» و لەو پەڕاوەدا ڕەخنەی سەیر و ناڕەوای گرتووە لە حافز. کارم بەسەر ئەمەوە نییە کە ڕەخنەی کەسرەوی لە شاعیران بەتایبەت ئەو شاعیرانەی کە کاریان مەدح و پێ ھەڵکوتنە ڕەخنەیەکی دروست و بەجێیە، بەڵام وا دەرئەکەوێ کەسرەوی ھەر لە پایەوە بێگانەیە بەرامبەر بەڕاسپێری شیعر و زۆر ورد نەبۆتەوە لە ناوەڕۆکی کۆمەڵایەتی شیعرەکانی حافز و خۆی لەم ڕاستەقینەیە نەگەیاندووە کە ئیستعارە و ئیماژ گاھێ بەگوێرەی باری کۆمەڵایەتی ناچارییە بۆ شاعیر. وا دیارە کەسرەوی لای وایە کە شاعیر یا ھەر کەسێکی تر ئەوەی وا بەلایەوە دزێوە، ئەبێ بیڵێ و ئەگەر ترسی ھەیە لە کوتن، باشترە ھیچ نەڵێ و بەوتەی داپۆشراو ڕێگا لە خەڵک نەشێوێنێ. کەسرەوی لە ناو شاعیرانی ئێراندا فردەوسی پەسند ئەکا و ئەڵێ شیعرەکانی بۆ ھاندانی دەماری نەتەوەپەرستی بەکەڵکن. ئەمە ڕاستە، بەڵام ئەگەر فردەوسی پاش بووژانەوەی دووبارەی ھونەری ئێرانی نەھاتبایە و بارێکی سازاوی وەک دەرباری مەحموودی نەبوایە خوا عالم کە ئەیتوانی یا ئەیوێرا ئەم شیعرە ھاندەرانە بڵێ یان نا؟ ! ئەگەر فردەوسی پاش ھێرشی مەغوول بھاتبایە و لە ناو گەلێکا بژیایە کە بڕوایان بەخۆیان لە دەس چووە و ترس دایگرتوون، ئاخۆ لە دەروونیا ئاگری نیشتمانپەرستی ھەر بڵێسەی ئەبوو یان نا؟ \n\nئەزانین کە شاعیر بارھاتووی کۆمەڵ و شەرایتی کات و پێداویستی کۆمەڵ و مێژووە. بۆچی قەسیدە ئەگۆڕێ بەغەزەل؟ وەڵامی ئەم پرسیارە ساکارە، ئەگەر بزانین قەسیدە ھی کام سەردەمە و غەزەل لە چ کاتێکا پێش کەوتووە. لە بەرنامەی پێشوودا کوتمان کە گاھێ مێژووناس یا مێژوونووسی وێژەویست ناچار ئەبێ لەو پەڕاوە شیعرییانە کە سەبارەت بەڕووداوێکی مێژوویی یا ئادەمیزادێکی مێژوویی نووسراون کەڵک وەربگرێ. \n\nئەو مێژوونووسانە تا چ ڕادەیەک ئەتوانن بڕوایان بەو پەڕاوە شیعریانە ھەبێ و پشت ببەستن بەو نووسراوانەوە. ئەگەر ئەو پەڕاوانە نووسراوی شاعیرانی جیھانی کۆن بن وەک سافۆ و ئەناکیرئۆن بەدوو دەلیل ئەکرا مێژوونووسان کەڵکی لێ وەربگرن: \n\nیەکەمیان لەبەر ئەمە کە شاعیرانی پێشوو تا ئەم ڕادەیە کە ئێستە باو بووە نیازیان بەداپۆشراوی و دوورکەوتنەوە لە ھەرێمی ڕاستەقینە و واقعییات نەبووە، چونکە پێوەندی ژیان بەم ھێندە پڕ پێچ و قەمچ و گرێ و گۆڵ نەبووە، ئەمە دەلیلی یەکەم. دووھەمیش ئەمە کە ناچارە مێژوونووس لەم نووسراوە شیعرییانە کەڵک وەربگرێ، چونکە بەڵگەی تری بەدەستەوە نییە. لەگەڵ ئەوەشا کەڵکەڵەی ھەڵەکردن ھەر ئەمێنێ. \nتا بەرنامەیەکی تر کە دیسانەوە لەسەر ئەم باسە ئەڕۆین بەخواتان ئەسپێرم."}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "تاپۆ و بوومەلێڵ", "poem_title": "کێشەی زانایان و شاعیران ئەبەدییە", "poem_description": "١٩٧٢/٠٨/١٢", "poem_text": "سەلام لە گوێگری بەڕێزی بەرنامەی تاپۆ. لە دوو سێ بەرنامەی ڕابردوودا باسی ئەوەمان کرد کە حەقیقەت لە ڕوانگەی شاعیران و زانایانەوە جیاوازی ھەیە و کوتمان کە زانایان زۆر لەمێژە لێکدانەوەی شاعیران و چەشنی ڕوانینیان بۆ جیھانی حەقیقەت بەھەڵە ئەزانن. لە گزنۆفان و فیساغورس تا ھیراکلیت و ئیفلاتوون و تا ئەمڕۆکە کێشەی نێوان زانا و شاعیر بەردەوامە. لێرەدا پرسیارێک ھەیە: بۆچ زانایان دژایەتییان ھەر لەگەڵ شاعیر ھەیە و خۆیان لە بەشەکانی تری ھونەر ناگەیەنن؟ لەبەرچی ئارشیتێکتۆرێک یا پەیکەرساز و نەققاش و نووسەرێکی تئاتر و تەنانەت دەورگێڕێکی تئاتر نەکەوتوونە بەر تەوس و توانجی زانایان؟ مەگەر ئەوانە ھونەرمەند نین؟ چما کارەکەیان بەھانی عاتیفەوە نەبەستراوە؟ پرسیار ئەمەیە کە شیعر لە ھەموو ھونەرێک زیاتر، باری عاتیفی موتڵەقی ھەیە. ھونەرەکانی تر ئەکرێ لە ڕوانگەی زانایانیشەوە سوودێکی دەسبەجێی بۆ کۆمەڵ ھەبێ. کوتم دەسبەجێ چونکە لانی کەم نەققاشی زینەتە، پەیکەرسازیش ھەروەھا؛ جگە لەمە پەیکەرسازی بۆ مێژوونووسان زۆر شتی بەکەڵکی لێ دەس کەوتووە، وەک چەشنی بەرگی کۆن، چەشنی خۆ ڕازاندنەوەی ئافرەت و پیاوی مێژوویی. ئارشیتێکتیش چەشنی خانووبەرە سازکردن و سەرای گەورە یان قەڵای شەڕی سەردەمانی کۆنی لێ دەرئەکەوێ. ئارشیتێکت ئێستاش سوودی لێ وەرئەگیرێ و بۆ کۆمەڵ بەکەڵکە. تەنانەت مۆسیقاش ئەگەر ڕاسپێرییەکی تری نەبێ، لانی کەم ئەوەی ھەیە کە ئارامیبەخشی گیان و گوێیە. بەڵام شیعر چی؟ شیعر لە ڕوانگەی ئەو زانایانەوە کە دژی شیعرن، لیزگەی چەند وشەی لە ڕاستی بەدوورە و ھیچی تر و کەڵکی نییە بۆ کۆمەڵ. بەرپەرچی بڕوای ئەو زانایانە بەم جۆرە ئەدرێتەوە کە ئەو تاقمە ھەر لە بناغەوە ڕاسپێری ھونەریان نەناسیووە. شیعر و ھیچ ھونەرێکی تر نابێ بەمەوە ڕاوەستێ کە تەنیا جوان بێ. شیعر لەگەڵ جوانییا ئەبێ بەکەڵکیش بێ، بەڵام چۆن بەکەڵکییەک؟ وەھا کە دۆزینەوەی ھێزی کارەبا لە لایەن ئێدیسۆنەوە بەکەڵکە، چەشنی ئەو بەکەڵکییە کە لە فیزیک و میکانیک و شیمی و پزشکییا ھەیە، ئەگەر ھەر ئەوانە بن بەکەڵکی، ئەی فەننی حقووق، زانستی ئەخلاق، کۆمەڵناسی و سیاسەت و زۆر بەرھەمی بەکەڵکی تری مێشکی ئادەمیزاد چین؟ ! \n\nئاخۆ ھەموو کۆششێکی ئادەمیزاد بۆ ئەوە نییە کە باش بژی و مرۆڤانە بژی؟ بەرەو پێش بچێ و بەرز بێتەوە؟ ئایا تێکنیکی پێشکەوتوو، بێ ناسینی فەلسەفە و مانای ژیان، ئاگرێک نییە بەدەس مناڵێکی نەفامەوە؟ ئەگەر ئەمەمان قەبووڵ کرد و شارەزای مێژووی ھونەریش بووین و زانیمان کام پێتەویستی کۆمەڵایەتی، ھونەری بەدی ھێناوە، ناچارین قەبووڵ بکەین کە شیعر بێ ئەوە ویستی کەسێکی تایبەت، یا تەفەننونی شاعیرێکی دیاریکراو بێ، لە کۆمەڵا پەیدا بووە، ھەروەک بەشەکانی تری ھونەری جادوویی. شیعر باشتر لە نەسر لەبەر ئەکرێ و لەبەر ئەمە باری ھەڵگرتن و نەفەوتانی زۆر مەبەست و ڕووداوی کۆمەڵایەتی و مێژووی خراوەتە ئەستۆی شیعر؛ بەتایبەت لە ڕۆژھەڵاتا شیعر زیاتر لە ھەموو ھونەرێکی تر پێشینەی خزمەتی کۆمەڵایەتی ھەیە. ئەگەر گاھێک و لە سەردەمێکی کورتا بەھۆی بارێکی تایبەتی، سیاسی و کۆمەڵایەتییەوە شیعر لە ڕێگای خزمەتی گشتی لای دابێ، ئەمە نابێتە مایەی بێ کەڵکی شیعر. ئاخۆ سەنعەت و زانست لە ھەموو کاتێکا بەکەڵکە؟ تەنانەت ئەگەر بۆمبای ئەتۆمیش بێ و بەسەر خەڵکی بێ تاوانی ھیرۆشیما و ناکازاکیشا بکەوێ؟ ئەتۆم ئەتوانێ لە خزمەتی ئادەمیزادا بێ و چارەی زۆر دەرد و نەخۆشی و کەمایەتی بکا، لە کاتێکا تا ئێستا ئەتۆم وەھا نەبووە و بۆ ئەم ڕێگایە کەڵکی زۆر لێ وەرنەگیراوە و ئەم مەبەستە نابێ بمانھێنێتە سەر ئەم بڕوایە کە گوایە زانستی فیزیک بێ کەڵک و زیان گەیێنە. مەبەستێکی تریش کە پێویستە بۆ پاکانەی شیعر لە لای زانایان، ھەڵبەت ئەو زانایانە کە دژی شیعرن، بکوترێ، ئەمەیە کە شیعر و وێژەی پێش زانست ھەستیان بەنیازی کۆمەڵی ئادەمیزاد کردووە و زۆر ھەڵکەوتووە کە زانست بیری لە شتێک نەکردۆتەوە و بەلایەوە کارێکی نەگونجاو بووە، لە کاتێکا شیعر و وێژە لە خەیاڵ و عاتیفەی شاعیرا تەسویری کردوون و ڕێگا و شوێنی بۆ دامەزراندوون. زۆر ئوستوورە و ئەفسانە ھەن کە ئیختڕاعاتی زانستی ھەزار ساڵ پاش خۆیان پێشبینی کردووە. لە سەردەمی کۆنا فڕین بۆ ئادەمیزاد لە باری زانستییەوە نەگونجاو بووە و تاقیکاری زانایان ئەوەندە نەبووە کە تەنانەت ئاواتی فڕینیشیان ھەبێ، بەڵام شاعیر و ئەفسانەوێژی کۆن لە جیھانی بەرینی ھونەرا خۆی بەتاقیکاری کەموکورتی دەسکەوتی ئادەمیزادەوە نەبەستۆتەوە و ماوەی ھەبووە تا بیر و خەیاڵ لە وزەیاندا ھەیە، بڕوا و ئاوات بخوازێ بۆ ھەڵفڕین و نموونە و میسالی ئوستوورەیی ساز بکا. قالیچەی سولەیمان، چەرخ و فەلەکی پیرێژن لە ئەفسانەی کوردییا و ماشێنی فڕۆک لە داستانی دێدالووس نوعخرزخر دا پێشبینی کراوە و بۆتان ڕوون ئەکاتەوە کە شاعیر و نووسەر سەرقافڵەی کاروانی پێشکەوتووی بەشەرییەت بوون. تەنانەت ئاریستۆفان لە پەڕاوێکی شیعریدا کە ناوی «بۆق»ە، شەڕی شیمیایی لە ڕێگای ھەواوە پێشبینی کردووە و لووسین سەفەر بۆ مانگی باس کردووە. لە ئەفسانە کۆنەکانی یوونانا، کەسێک ھەیە بەناوی ستائووس. کاتێ خەریکی مردن بوو، خوای بەیان لە لای زێئووس تکای بۆ کرد و تەمەنی ھەمیشەیی پێ بەخشرا. ئەمەش نموونەیەکە ھەزاران ساڵ لێرەوبەر لە وێژەدا ھاتووە و تا ئەمڕۆش بەشەر نەیتوانیوە خۆی لە دەس مردن ڕزگار بکا؛ بەڵام ئەگونجێ زانست ڕۆژێک ئەم ئاواتە بەدی بھێنێ. زانست، ئەویش زانستی فیزیک و میکانیک و پزیشکی کە ھیچ پێوەندیێکیان بەزانستی کۆمەڵایەتییەوە نییە، ھەر ئەوەندەیان لە دەس دێ، کە کەرەسەی ئاسوودەیی و پێشکەوتی سەنعەتی بۆ ئادەمیزاد پێک بھێنن... \n\nکەڵک وەرگرتن لەو کەرەسانە لە ھەرێمی زانستێکی ترا دیاری ئەکرێ، واتە زانستی کۆمەڵایەتی و کۆمەڵناسی و ئەخلاق و فەلسەفە و ئەدەب زیاتریان بەیەکەوە پەیوەند ھەیە تا لەگەڵ زانستی تێکنیکی. من ناچارم جارێکی تریش ئەم ڕاستەقینە بخەمە بەرچاو کە بەداخەوە زۆر کەس لایان وایە شیعر تەنیا جوانی ڕووتە و ھیچ ڕاسپێرییەکی کۆمەڵایەتی نییە. ئەمە ھەڵەیەکە کە تەنیا ئەو کەسانە تووشی ئەبن کە نایانەوێ ورد بنەوە لە ناوەڕۆکی شیعر و ھێزی ھاندەر و بەرەو پێشبەری ئەم بەشەی ھونەر. ئەم ڕیزە وتارە ئەتوانێ دەرگای وتووێژی ئێمە و ئێوە بکاتەوە و ئەگەر جگە لەمانە کە کوتوومانە شتێکی ترتان بەخەیاڵا دێ، یا ڕەخنەیەکتان ھەیە، تکایە بۆمان بنووسن، بڕواتان بەناوی خۆتان بڵاو ئەکەینەوە و سپاستان ئەکەین. \nتا بەرنامەیەکی تر کە دیسانەوە لەسەر ئەم باسە ئەڕۆین، بەخوای مەزنتان ئەسپێرین و چاوەڕوانی نامەتانین."}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "تاپۆ و بوومەلێڵ", "poem_title": "ڕوانگەی جیاواز لەسەر حەقیقەت", "poem_description": "١٩٧٢/٠٨/٣٠", "poem_text": "ژن: \nسەلام لە گوێگری بەڕێز و ھونەرپەروەری بەرنامەی تاپۆ. لە دوو بەرنامەی ڕابوردوودا کوتمان حەقیقەتێ کە زانا ئەیزانێ جیاوازی ھەیە لەگەڵ ئەو حەقیقەتە کە شاعیر ئەیبینێ و ئێستە لەسەر ئەم باسە ئەڕۆین. \n\nپیاو: \nفەرمووت ئەو حەقیقەتە وا زانا ئەیزانێ جیاوازی ھەیە لەگەڵ ئەو حەقیقەتە کە شاعیر ئەیبینێ. شتێکم کەوتەوە بیر کە پێوەندی بەباسەکەوە ھەیە. داستانێکە سەبارەت بەیەکەم دیداری مەولانا جەلالەددین و شەمسی تەورێزی. پێش ئەوە کە جەلالەددین بچێتە ناو کۆڕی تەسەووف و عیرفانەوە، زۆرتر بەناوی زانا ناوبانگی ھەبوو. لە سەرتاسەری وڵاتە ئیسلامییەکانەوە ئەچوونە قوونیە و لە دەریای بێ بنی زانستی جەلالەددین تێراو ئەبوون. بەسەدان خوێندکار لە زانستگەیەکا کە جەلالەددین خۆی بەسەریا ڕائەگەیشت و دەرسیشی تێدا بەشاگردانی ئەگوت، خەریکی دەرس خوێندن بوون. وەک لە نووسراوەکان دەرئەکەوێ مەولانا پیاوێکی خانەدان و یەگجار دەوڵەمەند بووە. تەنانەت خەرجی ئەو زانا و خوێندکارانەش کە لە زانستگەکەیا بوون، خۆی لە ماڵ و سامانی خۆی داویەتی. شەمسی تەورێزی پیرە پیاوێکی خواناسی دڵ ڕووناک بووە کە وەک سۆفی و عارفەکانی تری ئەو سەردەمە بەوڵاتە ئیسلامییەکاندا گەڕاوە. ھەڵبەت ھەر کەسێ کە بۆ گەشت و دیتنی وڵاتان شار و وڵاتی خۆی بەجێ ئەھێڵێ، مەبەستێکی ھەیە؛ یەکێک بۆ دیتنی ھەرێمی تازە، یەکێک بۆ ھەڵسەنگاندنی زانیاری وڵاتانی جۆربەجۆر و ئەزانین کە لەو کاتەدا سنوور وەک ئێستە دابڕاو و دیاریکراو نەبوو کە دانیشتووی ھەرێمێکی تایبەتی جوغرافیایی و سیاسی نەتوانێ بێ پرس کردن و ماوە وەرگرتن لە وڵاتی خۆی بچێتە دەرەوە؛ ئەمڕۆ باری تایبەتی سیاسی پێداویستی بەم دیاری کردنی سنوورە ھەیە کە لەو کاتەدا نەبووە. شەمسی تەورێزیش بێ گومان سەرەڕۆی دوای مەبەستێک کەوتووە کە تەورێزی بەجێ ھێشتووە و لە سنووری ئێران تێپەڕیوە و ڕووی کردۆتە وڵاتی ڕۆم. واتە تورکیەی ئێستا و ڕێگای کەوتۆتە شاری قوونیە کە جەلالەددین لەوێ بووە. ڕەنگە کێشەرێکی مەعنەوی شەمسی بردبێتە قونیە تا بەدیداری خۆی مەولانا بکاتە ئاگرێکی ھەرگیز دانەمرکاو. شەمسی تەورێزی بەسەر و ڕیشی ئاڵۆزاو و بەرگی تۆزاوی ڕێگای دوورودرێژەوە ئەچێتە ئەو خوێندنگەیە کە مەولانا دەرسی لێ ئەڵێتەوە. لەو ڕۆژگارەدا بەپاڵ ھەموو خوێندگەیەکی ئایینییەوە مزگەوت ھەبووە و جێگایەک بۆ خەوتن و حەسانەوەی گەشتیاران و ڕێبوارانی غەریب دروست کراوە. کامە ماڵ دەرگای بۆ غەریب ئاواڵەترە لە دەرگای ماڵی خودا و کامە خانەخوێ دڵاواترە لە خوایەک کە گیان ئەبەخشێ، چ بگا بە نان؟ ! \n\nژن: \nشەمسی تەورێزی بەڕواڵەتی ھەژارانەوە ئەچێتە سەر ئەو گۆلە وا مەولانا لە کەناریا دانیشتووە و فەقێ و زانایان وەک پەپوولەی دەوری شەم لێی کۆبوونەتەوە. ھەر کام لەو زانایانە کە لە وڵات و شاری خۆیان مامۆستایەکن و ئێستە بەشانازییەوە بوون بەشاگردی مەولانا، پرسیارێک ئەکەن. یەکێک لە بارەی فەلسەفەوە، یەکێک سەبارەت بەمەنتیق، یەک حەدیس و ئەوی تر زانستی فەلەکیات. \n\nپێویست ناکا بڵێم مەولانا لە باری زانستەوە چەند بەھێز بووە. ڕادەی زانستی ئەو پیاوە بەرزە بەشیعرەکانیا دەرئەکەوێ، باسی ئەتۆم لە شیعرێکیا بەڕووناکی دێتە بەرچاو. مەولانا ئەڵێ: \n\nآفتابی در دل ذره نهان\nوای اگر آن ذره بگشاید دهان\nذره ذره گردد افلاک و زمین\nگر که آن خورشید بجهد از کمین\n\n\nلەو کاتەدا کە کۆڕی وتووێژی زانستی لە نێوان مامۆستا و شاگردەکانیا گەرمە، شەمسی تەورێزی دێ و لەسەر گۆلەکە دائەنیشێ و گۆی ئەگرێ بۆ قسەیان. پاش ماوەیەک لە مەولانا ئەپرسێ ئەم ھەرایە لەسەر چییە و باسی چی ئەکەن. مەولانا کە لای وا ئەبێ لەگەڵ سۆفیلکەیەکا ڕووبەڕووە، بەتەوسەوە ئەڵێ: ئەمە زانستی «قال»ە تۆ تێی ناگەی. شەمس بێ دەنگ ئەبێ و مامۆستا و شاگرد دەست ئەکەنەوە بەلێکۆڵینەوە و وتووێژ. لەپڕ شەمس دەست ئەداتە چەند پەڕاوێک و لە گۆلەکەیان ئەخا. مەولانا تووڕە ئەبێ و گومانی نامێنێ کە ئەو پیاوە پیرە غەریبە، شێتە. شەمس پاش ئەوە کتێبەکان ئەخووسێن دەس ئەبا و لە گۆلەکە ئەیانھێنێتە دەرەوە و لە یەکیان ئەدا تۆزیان لێ ھەڵدەستێ. مەولانا و ئەوانی تر سەریان سووڕ ئەمێنێ و جەلالەددین ئەپرسێ ئەمە چ بوو ئەی دەروێش؟ شەمس لەسەرەخۆ وەڵام ئەداتەوە: ئەمە زانستی «حاڵ»ە و تۆ تێی ناگەی. شەمس ئەڕوا و مەولانا جەزبەی عیرفان ئەیگرێ و دەرس و خوێندگە ئەنێتە لاوە. \n\nپیاو: \nداستانێکی تریش سەبارەت بەزانین و دیتن. واتە عیلمی زێھنی و عەینی لە ئەبوو عەلی سینا و ئەبوو سەعیدی ئەبیلخەیر ئەگێڕنەوە. لە پەڕاوی مەقاماتی ئەبوو سەعید کە نووسراوی نەوەی ئەبوو سەعیدە نووسراوە کە «شەیخوڕڕەئیس» ئەبوو عەلی سینا و شێخ ئەبوو سەعید یەکتریان چاو پێکەوت. سێ شەو و ڕۆژ تەنانەت کاتی خەویش لەیەک ھەڵنەبڕان و لە ھۆدەکەیان نەھاتنە دەرەوە. کاتێ لەیەک جیا بوونەوە لە ئەبوو سەعیدیان پرسی: ئەبوو عەلیت چۆن وەبەرچاو ھات؟ فەرمووی ئەوەی من ئەیبینم ئەو ئەیزانێ. \n\nھەر ئەو پرسیارە لە ئەبوو عەلیش کرا لە وەڵاما کوتی ئەوەی من ئەیزانم ئەو ئەیبینێ. \n\nئاخۆ جیاوازی ھەیە لە ناو ئیلھامی عارفانە و شاعیرانەدا؟ ئاخۆ کەشف و شھوودێ کە بۆ عارف ھەیە بۆ شاعیریش نییە؟ ئایا ھەردووک لەو زانستانە واتە مەعریفەتی عارفانە و شاعیرانە ھەردووکیان سەرچاوەیان لە عاتیفەوە نییە؟ بەم چەشنە شاعیریش وەک عارف لە بەرامبەر زانادایە. ھەروەک زانایەک بەعارفێک ئەڵێ ئەمە عیلمی «قال»ە تۆ تێی ناگەی، بەشاعیرێکیش ئەڵێ لێکدانەوەت لە حەقیقەت دوورە؛ لە کاتێکا ھەم شاعیر و ھەم زانا ئەڕواننە سەر حەقیقەت. بەڵام ھەر کام لە ڕوانگەیەکەوە. وەک دوو کەس کە لە دوو لاوە تەماشای چیایەک بکەن کە نساری بەدار و دەوەنە و بەر ڕۆژی سیاسەنگ و ڕووتەن. یەکیان شینایی دار و درەخت ئەبینێ و ئەوی تریان ڕەقەن و وشکارۆ. ھەردووک لەو دوو کەسانە یەک چیا ئەبینن، بەڵام ھەر کام لە ڕووکارێکەوە. \n\nلە شوێنەواری ھۆمێر کەڵکی مێژوویی وەرگیراوە و بەناوی بەڵگەیەک بۆ ناسینی سەردەمی مایسنا ناسراوە؛ لە کاتێکا ئەو ھەڵەیانە کە کوتمان ئەگونجێ سەر لە لێکۆڵەرانی مێژوویی بشێوێنێ و ئەو شتانە کە ھۆمێر بۆ ئاھەنگ و وەزنی شیعر کوتوویە و تەنیا لە باری ھونەرییەوە ھەڵیبژاردووە بە شتێکی ڕاست و ڕەوانی مێژوویی نەزانێ. شاعیر جگە لە عەناسوری سەوتی وەک: وەزن، ئاھەنگ و قافیە، سەرمەشقێکی تریشی ھەیە کە ئەبێ لە بەرچاوی بگرێ، ئەویش پێوەندی ھەیە بەلەگەڵ یەک ھاتنەوەی تەواوی وشەکان لەگەڵ یەک. یەک وشەی ناحەز تێکڕای شیعرەکە ناحەز ئەکا. وەک ڕەنگێکی ناشارەزایانە کە لە تابلۆیەکی نەققاشی درابێ، یا مێلۆدییەکی نەرم کە بۆ سەمفۆنییەکی حیماسی کرابێتە پێشەکی یا بەردێکی نەتاشراو لە خانووبەرەیەکی بە بەردی تاشراوی مەڕمەڕ. \n\nژن: \nلە بەرنامەیەکی ترا دیسانەوە لەسەر ئەم باسە ئەڕۆین. تا ئەو کاتە بە خواتان ئەسپێرین."}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "تاپۆ و بوومەلێڵ", "poem_title": "شار", "poem_description": "١٩٧٢/٠٩/٠٦", "poem_text": "سەلامێکی گەرموگوڕ و پڕ بەدڵ پێشکەش بەگوێگری ھۆگری ھونەر و بیستیاری ھەستیاری بەرنامەی تاپۆ. تکایە لە سەرەتای بەرنامەکەماندا گوێ بگرن بۆ پارچە شیعرێک لە شوێنەواری نووسەری بەرنامەکە: \n\nگوڵم! دڵم پڕە لە دەرد و کوڵ\nدەڵێم بڕۆم لە شارەکەت\nدەڵێم بەجامێ ئاوی کانیاوی دێیەکەم\nعەلاجی کەم\nکوڵی دڵی پڕم، لە دەردی ئینتزارەکەت! \nوەڕەز بوو گیانی من لە شار و ھاڕەھاڕەی ئەو\nلە ڕۆژی چڵکنی نەخۆش و تاو و یاوی شەو\nدەڵێم بڕۆم لە شارەکەت\nلە شاری چاو لەبەر چرای نێئۆن شەوارەکەت\nبڕۆمە دێ کە مانگەشەو بزێتە ناو بزەم\nچلۆن بژیم لە شارەکەت کە پڕ بەدڵ دژی گزەم. \nلە شارەکەت کە ڕەمزی ئاسن و منارەیە\nمەلی ئەوین غەوارەیە؛ \nدەڵێی لە دەوری دەست و پێم\nئەوەی کە تێل و تان و رایەڵە، کەلەپچەیە\nئەوەی کە پەیکەرە میسالی داوەڵە\nئەوەی کە دارەتێلە مەزھەری قەنارەیە! \nلە شارەکەت کەمەندی دووکەڵە\nکە دێتە دەر لە ماڵی دەوڵەمەند\nوە تیشکی بێ گوناھی خۆرەتاو ئەخاتە بەند! \nلە ھەر شەقام و کووچەیەک شەپۆلی شینە دێ بەرەو دڵم\nدەستی گەرمی ئاشنا نییە کە ئەیکوشم\nدەستی چێوییە! \nلە شارەکەت زەلیلە شێر، \nباوی ڕێوییە! \nبەھەر نیگایەک و پەتایەکە! \nئەڵێم بڕۆم لە شارەکەت گوڵم! \nگوڵم ھەرێمی زۆنگ و زەل\nچلۆن ئەبێتە جاڕە گوڵ؟ \nلە شاری تۆ\nلە بانی عەڕشە قۆندەرەی دراو\nشارەکەت، ئاسکە جوانەکەم\nتەسکە بۆ ئەوین و بۆ خەفەت ھەراو! \nکێ لە شاری تۆ، لە شاری قاتڵی ھەژار\nگوێ ئەداتە ئایەتی پەڕاوی دڵ؟ \nمنێ کە گۆچی تاوی گەرمی بەر دەوارەکەی عەشیرەتم\nبەدارە تەرمی کووچە تەنگەکانی شارەکەت\nڕانەھاتووە لەشم! \nبناری پڕ بەھاری دێ\nڕەنگی سوور و شین ئەدا لە شیعر و عاتیفەی گەشم! \n\nلاوێکی دێھاتی کە بەیانی ڕەنگاوڕەنگی بەھارانەی ھەواری چیای بەرزی دیوە و ھەمیشە چاوی بەڕوانگەی بەرین و ڕاخراوی دەشتی بەگوڵ و گیا خەمڵیو ڕاھاتووە، دێتە شار. کۆڵانی تەنگ و درێژ وەک تابووت لەشی ئازادی ئەو لاوە ئەگوشێ. ھەزاران بەندی ڕەسم و یاسا لە دەوری دەست و پێی ھۆگری ڕزگاری ئەو ئەبێتە کەلەپچە. ڕوانینی شار جیاوازی ھەیە لەگەڵ نیگای مێھرەبانی دێ. لە شار ژیان چەشنی پیاز، ھەموو تێکوڵە و کاکڵی نییە. ڕواڵەتی ژیان ڕازاوە و شکۆدار، بەڵام ڕەنگی ئەو ژیانە ڕەنگی دەسکرە. ھەروەک ڕەنگێ کە لێو و گۆنای ئافرەتی شار سوور ئەکا. بەڵام لە دێ، ھەموو شت سروشتییە. تەنانەت سوورایی نیوە ڕەنگی لێوی بزەتێزاوی کچێ کە لە ژێر گەرمای ڕوانینی لاوێکی ئەویندارا شەونمی شەرم ئەکەوێتە سەر گوڵی گۆنای و خوێنی ھەستی پاکی کچانە بەپێستی نەرمی دەموچاویا ئەگەڕێ، ڕەنگێکی سروشتییە. لاوی دێ نشین بەھەزار ھەودای ئاوریشمین بەڕابردووی خۆیەوە بەستراوە، فێر نەبووە کۆشکی دە نەھۆمی سەر لە ئاسمان ببینێ و بۆ ئەوە تەماشای بکا کڵاوی سەری بەربێتەوە. لە دێ خانووبەرەی لار و کۆمی دیوە بەڵام ھەنگاوی لاری لە ڕێگا لادەری نەدیوە... \n\nلەو حاڵەدا دڵی ئەدا بەکچێک کە وەک گوڵی لەیلووپەڕی ئاوی لە ناو زەلکاوی شارا پشکوتووە. دوو ھێزی کێشەر بۆ دوو لای جیاوازی ئەکێشن؛ ھێزی ئەوین فەرمانی مانەوەی ئەداتێ لە شارێکا کە چەشنی پێڵاوی تەنگ پێی ڕێبواری ئەوین ئازار ئەدا و ھێزی دەرچوون و ڕزگاربوون لە کەمەندی دووکەڵ و دراو و گەڕانەوەی بۆ دێ و دیسانەوە دەستەملانبوونەوەی بیرەوەری خەیاڵ ورووژێنی ھەست بزوێنی سەردەمی مناڵی و گەنجی لە لادێ و ئەم شیعرانە ئاکامی بەرەنگاری ئەو دوو ھێزەن لە ھەناوی لاوەکەدا و ئەبینین کە تەنانەت زنجیرەی زێڕینی ئەوینیش پێی ڕەوەکی لاوەکە نابەستێ و ئەچێتەوە دێ کە ڕەنگی سوور و شینی بەھاری بنار لە عاتیفەی گەشی بدا. \nتا بەرنامەی داھاتوو خواتان لەگەڵ"}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "تاپۆ و بوومەلێڵ", "poem_title": "ھونەرمەند ئەندازیاری کۆشکی ئاواتی گەلە", "poem_description": "١٩٧٢/٠٩/١١", "poem_text": "سەلام لە گوێگری بە ھەست و ھونەرپەرستی بەرنامەی تاپۆ. \n\nتا ئەمڕۆ سەبارەت بەھونەر و ھونەرمەندی زۆر قسە کراوە و بەسەدان سیپارە و پەڕاو لە بارەی ھونەرا نووسراوە و ھەر نووسەر و لێکۆڵەرێک ویستوویەتی لە ڕوانگەی خۆیەوە سەیری ھونەر بکا، بەڵام ھەروەک شاعیری فارس ئەڵێ: \nیک نکته بیش نیست غم عشق و این عجب\nاز هر زبان که می شنوم نامکرر است\n\nباسی ھونەریش ھەر یەک باسە، ھەر باسی جوانی و شکۆیە، بەڵام ھەرکەس بەچەشنێ بەتانوپۆی ھونەرا ئەچێ و لە ڕوانگەی تایبەتی خۆیەوە ئەڕوانێتە سەر جیھانی بژوێن و ھەمیشە بەھاری ھونەر. ئەڵێی ھونەر کۆشکێکی بەرزە بەھەزار پەنجەرەوە کە ھەر کام لەو پەنجەرانە بەرەو جیھانێکی جیاواز ئەکرێتەوە. جیھانێک بەجەنگەڵێکی کاتی پاییزەوە کە گەڵاڕێزان ڕووی تێ کردووە و بەلوورەی ھەر کزەبایەک، گەڵایەک بەسەمای مەرگەوە بەرەو زەوی شۆڕ ئەبێتەوە. جیھانێک بەدەشتێکی بە گوڵ خەمڵیوەوە کە ھەتا چاو بڕ ئەکا سەوز و سوور ئەکاتەوە، ئەڵێی دەشت کلکی تاوسە و چەتری ئەنگاوتووە و سەری ئەو تاوسەش چیایەکی بەرزە کە بەشانازییەوە بەرەو خۆرەتاو ھەڵچووە. \n\nبەڵێ ھونەر ئەمەیە؛ بەڵام دیتنی ئەو جیھانە بۆ ھەموو کەس دەس نادا، لە ڕاستییا جیھانی ھونەر لە گیان و ھەستی ھونەرمەندا خۆی ئەنوێنێ و ھەناوێکی ساف و بێ گەردی گەرەکە تا ببێتە ئاوێنەی ھەستی ھونەرمەندانە و ئەو جوانییانە کە لەبەر وردی و ناسکی بەرچاوی خەڵکی ئاسایی نایەن لەو ئاوێنەدا دەرکەون؛ لەگەڵ ئەوەشا ھونەرمەند چێشکەیەکی پاراوی ھەیە، ھەر ئادەمیزادە و خاوەنی ھەموو ھێز و ھەستێکی ئادەمیزادییە، ھونەرمەند بەزرێی ھونەر لەشی نەبۆتە پۆڵا. شکست و سەرکەوتی ھەیە، وەک خەڵکی تر تەنانەت شکستی لە خەڵک تاڵترە و سەرکەوتی شیرینترە. ھونەرمەند بێ ئەوین ناژی، وەک ماسی بێ ئاو ھەڵناکا جا ئەو ئەوینە چ ئافرەت بێ، چ تەبیعەت، چ شتی شکۆداری تر، بەڵام ھونەرمەندی بەڕاستی ناتوانێ تەریک بێ لە کۆمەڵ. گریانی کۆمەڵ فرمێسک دێنێتە سەر چاوی و پێکەنینی خەڵک لێوی ئەکاتە گوڵزاری ھەزاران خونچەی تازە پشکوتوو. لاپەڕەی سپی ھەناوی وەک ئاوێنە بەھەناسەیەک لێڵ ئەبێ و حەریری سپی ھەستی بەھەموو پەڵەیەک ئەشەمزێ، جا لەبەرئەمەیە کاتێ جیھان بەدڵی ئەو نەسووڕا، ئەکەوێتە پەلەقاژە، تەنگاوتیلکە ئەبێ و لێرەدایە کە ڕێگای شاعیران لەیەک جیا ئەبێتەوە. \n\nھەندێ بەدیتنی یەکەم ناحەزی و تووشبوونی یەکەم شکست ھەست ئەکەن ئیتر ھەموو شت دوایی ھاتووە و لەبەرئەوە کە ھەست بەبێ ھێزی ئەکا دێتە سەر ئەو بڕوایە کە لە وزەیدا نییە بەگژ ناحەزی و ناباری ژیاندا بچێ و ناشتوانێ بێ دەنگ دابنیشێ و ھیچ نەڵێ، یا ھۆگری ڕەشی و تاڵی و دزێوی بێ، خۆی کەنار ئەگرێ و خۆی ئەدزێتەوە و گۆشەگیری ئەکاتە پیشە، تا بەواتەی خۆی لانی کەم ئەو لەم بازاڕە شێواوەی ژیانەدا سەرگەردان نەبێ و بەشێک لەو ناحەزییانە نەگرێتە ئەستۆ. ھەندێکی تریش کاتێ چاویان بەناحەزی و ئاڵۆزی ژیان کەوت لێ ئەبڕێن بەرەنگاری ناباری بوەستن و تا پێیان ئەکرێ بەرگری بکەن و ھەوڵ بدەن بۆ پاراستنی جوانی و باشی، لە ڕاستییا ھەردووکیان یانی ھەم دەستەی یەکەم کە ھیوا بڕاوە و ھەم تاقمی دووھەم کە لە تێکۆشاندایە ئەناڵێنن. یەکەمیان شینی مردوویەک ئەگێڕێ کە ئیتر بەھیچ بارێک ھیوای زیندووبوونەوەی نییە، دووھەمیان ھاوار ئەکا بۆ ڕزگارکردنی نەخۆشێک کە ھێشتا زیندووە و ئەکرێ بەداو و دەرمان چاری بکرێ و ببێتەوە ئادەمیزادێکی ساغ و لەش دروست. \n\nشاعیر لەگەڵ خەڵکی ئاسایییا تەنیا جیاوازی لەوەدا نییە کە جادووگەری بەدەسەڵاتی ھەرێمی وتارە و ئەتوانێ بەتەڕدەستی و پسپۆڕی گەوھەری وشە بھۆنێتەوە، بەڵکو گەورەترین جیاوازی ئەمەیە کە شاعیر بەھەستی تیژ و چاوی وردبینەوە زووتر ھەست بەمەبەستی ژیان ئەکا و ئەزانێ کام کۆسپ و قۆرت و گرێ دێتە سەر ڕێگا. شاعیر نابێتە شاعیر تا لە پێش ھەموو شتێکا نەبێتە کۆمەڵناس، نەبێتە نوێنگەی ئاواتی سبەینێی کۆمەڵ و مەکۆی زانیاری دوێنێی کۆمەڵ. \n\nشاعیر بەتایبەت شاعیری ئەمڕۆکە ئیتر کۆت و بەندی پێدا ھەڵکوتن و شاباش وەرگرتن لە دەوری دەست و گەردنی نەماوە، ئەبێ سەربەخۆ بێ لە بیرکردنەوە و ھەستییا، لە لێکۆڵینەوە و لێکدانەوەیا. تا دوێنێ شاعیر ناچار بوو بۆ ژیان بە کەسێک ھەڵبڵێ و بەشوێن کەسێکا بڕوا کە زۆر لە ھونەر بێ بەش بوو، ھەڵبەت ھەبوون شاعیرانی گەورەی وەک «ناسر خوسرەو» و «ئەبولعەلا» و «ئەحمەدی خانی» کە گەوھەری وشەیان نەدەخستە بەرپێی ڕێزنەگر و قەدرنەناسان، بەڵام ئەو شاعیرانە لە کەمایەتیدا بوون لەو کاتەدا، بەڵام ئەمڕۆ شاعیر ئامانجێکی تازەی دۆزیوەتەوە و ڕاسپێرییەکی نوێی کەوتۆتە سەر شان. ڕاسپێری بۆ خەڵک ژیان و لە پێناوی مرۆڤایەتییا مردن؛ شاعیری ئەمڕۆ ئەبێ شارەزا بێ بەم ڕاستەقینەیە کە ھەزارەھا گوێگر بەتاسەوە گوێیان لە وتاری ئەو گرتووە و شاعیر ناچارە لە ئاسایی بەرزتر بێتەوە، لە ھەموو تێکۆشانێکا ھەنگاوی یەکەم ئەو ھەڵیگرێ، ھەڵبەت ئەم ڕاسپێرییە ھی گشت ئەو کەسانەیە کە بەچەشنێ ئەبنە جێگای چاولێکردنی خەڵک و قسە و کردەوەیان لە ناو خەڵکا لایەنگری ھەیە و ڕەوایە. \n\nھونەرمەند ئەندازیاری کۆشکی ئاواتی بەیانی کۆمەڵە؛ ڕچەشکێن و ھاندەر و ڕێ پیشاندەرە؛ شاعیریش کە ھونەرمەندی ھەرێمی وتارە، ڕازێنەرەوەی جیھانێکە کە ئەبێ کۆمەڵ بەرەو ئەو جیھانە بڕوا. خەڵکی ئاسایی بەکەنار ھەزار دزێوی و ناحەزییا بێ ئەوە سەرنج بدەن و ئەو ناحەزییانە ھەست بکەن تێئەپەڕن، تەنیا شاعیرەکە ئەتوانێ گاھێ بەھەڕەشەی وشەی ترسێنەر و گاھێکیش بەھیوا بزواندن و وتاری ئاگرین خەڵک تێبگەیێنێ کە ئەوەی وا بێ دەربەست بەپەنایا ڕائەبوورن نابارییەکە کە تازە خەریکی ڕیشاژۆ و سەرھەڵدانە و ئەگەر بژار نەکرێ بەیانی ئەبێتە کۆسپێکی پڕ مەترسی. \n\nشاعیر نییە ئەو کەسە وا وشە لیزگە ئەکا. ئەو کەسە ھەڵبەستەچییە نەک شاعیر؛ شاعیر تا دەردێکی نەبێ، تا بڕوایەک لە دەروونیا نەبێ ھەوێن و شەپۆل نەدا، شیعر ناڵێ؛ کاتێ دەرد ئەوەندە زۆر بوو کە ئیتر دڵ و سینگ و ھەناو ھەڵی نەگرت، سەرڕێژ ئەکا. ئەم سێڵاوە کە لە کۆبوونەوەی ھەزاران سەرڕێژی بەربەندی دەرد پێک دێ، مەزرای ھەژار و جووتیار ئەگەشێنێتەوە و ماڵی چەوسێنەرەوە خاپوور ئەکا؛ بێ گومان ھەر دڵێ کە دەردی ھەبێ ئەناڵێنێ، ھەر زمانێ کە بڵێسەی بەتینی دڵی تێ بەربێ دێتە وتار و ھەر وتارێ لە ناخی دڵی بەدەردەوە ھەستێ، ئەنیشێتە سەر دڵی خەڵک. «لانگ فلو» شاعیری ئەمریکایی ئەڵێ: ڕۆژێک تیرێک لە کەوانێک دەرچوو بەرەو فەزای بێ بن، ھیچ چاوێک نەیدی تیرەکە لە کوێ کەوتە خوارەوە، پاش ماوەیەک تیرەکەیان دۆزییەوە کە لە دارێکی بەڕوو ھەڵچەقی بوو، چونکە تیرەکە لە داری بەڕوو بوو؛ ڕۆژێک من ئاوازێکم لە ژێر لێوەوە زەمزەمە ئەکرد، ئاوازەکەم نیوە تەواو مایەوە، پاش ماوەیەک ھەر ئەو ئاوازەم لە دەمی دۆستێک بیست لەو جێگایەوە کە من نیوە تەواوم ھێشتبۆوە... \n\nوتارێ کە ڕاستی و جوانی بنوێنێ بێ گومان لەسەر کۆمەڵ کار ئەکا. کە وەھایە بۆ ناسینی شاعیر لە پێشا بزانە کێ شیعری ئەخوێنێتەوە. \nتا بەرنامەی داھاتوو بە خواتان ئەسپێرین. شەو باش."}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "تاپۆ و بوومەلێڵ", "poem_title": "ئاواتی پیرۆز", "poem_description": "١٩٧٢/٠٩/٢٤", "poem_text": "سەلام لە گوێگری بەڕێزی بەرنامەی تاپۆ. تکایە لە پێشا گوێ بگرن بۆ پارچە پەخشانێک: \n\nماوەی نیو سەعات ھەروا بێ دەنگ دانیشتبوون و جار جار لە ژێر چاوەوە بۆ یەکتریان ڕوانیبوو، ھەڵبەت وەھا کە ئاشکرا نەبێ. ھەر کات ئەم سەری داخستبوو ئەو چاوێکی بەچارەیا خشاندبوو. وا دیار بوو ھەردووکیان لە دڵیانا بەخۆیان کوتبوو: وریا بە، ھاوسەر گرتن و ھەڵبژاردنی ھاوبەشی ژیان کارێکی ساکار نییە. تەواو چاوت بکەوە و باش بڕوانە دەموچاوی، بەژن و باڵای. بەڵام ھەردووکیان لەم بیرە کە بەدڵیاندا ھاتبوو شەرمەزار بوون و دیار بوو ھەردووکیان لە دڵیانا بەخۆیان کوتبوو بۆ مەگەر ھاوسەرگرتن و ھەڵبژاردنی ھاوبەشی ژیان ھەر بەوەی کە ڕواڵەت جوان بوو، پێک دێ؟ باشترە خوو و ڕەفتاری بزانم. بەڵام ھەردووکیان کاتێ گەیشتبوونە ئەم جێگایە دامابوون چونکە نەیانئەزانی بە چ ڕێگایەکا... ؟ \n\nباوک و دایکی کچەکە پاش ئەوە زۆر لەسەر مارەیی و جلوبەرگ و خشڵ و زێڕ و گوڵ و گوارە و کرمەک و ژێر چەنە قسەیان کردبوو و کوڕەکە بەشەرمە ھەموو شتێکی قبووڵ کردبوو، لە ھۆدەکە چووبوونە دەرەوە، تا کوڕ و کچ بەیەکەوە قسە بکەن. خوا ئەزانێ شێرکۆ چەند جار لێبڕابوو ئەمە بڵێ و لە شەرما زمانی بەسترابوو و چەند دەسرەی بەئارەق تەڕ کردبوو تا بەدەنگێکی نەرم و لەرزینەوە توانیبووی بڵێ من ئەبێ خۆم لەگەڵ «چرۆ» قسە بکەم و بزانم ئەویش ڕازییە یام نە. پاش ئەو چەند وشەیە قسەی تریشی کردبوو و کوتبووی من و چرۆ ئەمانەوێ بەیەکەوە بژین و ئەبێ ئەو بتوانێ لەگەڵما ھەڵبکا و بتوانێ بەدڵ خۆشی بوێم. بەڵام باوک و دایکی چرۆ، ئیتر گوێیان نەدابووە قسەکانی دوایی «شێرکۆ». تەماشایەکی یەکتریان کردبوو؛ وەک قسەیەکی سەیریان بیستبێ و ھەردووکیان لە دڵی خۆیانا کوتبوویان: یانی چی، چرۆ چ کارەیە، ئێمە داومانە و بڕاوەتەوە. بێ گومان ئەم قسەیان لە دڵ گران ھاتبوو کە زاوای داھاتوویان ئێستە ھیچ نەبووە ئەیەوێ لەگەڵ کچەکەیان تەنیا بێ. شێرکۆ ئەمەی لە ڕواڵەتی خەسوو و خەزووری داھاتوویدا بەدی کردبوو، بەڵام ئیتر ھێزی پاکانەی نەمابوو، چونکە ھەموو وزەی خۆی بۆ دەربڕینی قسەکەی پێشوو لە دەس دابوو. \n\nنیو سەعات بێ دەنگ دانیشتبوون. تەنیا خشەی کراسی تازەی چرۆ جار جار ھەوای کپی ھۆدەکەی ئەلەراندەوە. ئەبوو شێرکۆ دەس بەقسەکردن بکا، بەڵام بڵێ چی. بیری کردەوە بڵێ ئەمڕۆ ھەوایەکی خۆشی ھەیە و ئەمە بکاتە سەرەتایەک بۆ وتووێژ، بەڵام لەم بیرە ھەم ڕقی ھەستا و ھەم پێکەنینی ھات. ڕقی ھەستا لە خۆی کە بۆچ خووی بێگانەی گرتووە، ئاخر ئەو لە فیلمی سینەما و لە نووسراوەکانی نووسەرانی ڕۆژاواییدا دیبووی و خوێندبوویەوە کە سەرەتای ھەموو ئاشنابوونێک بەم جۆرەیە: «ھەوایەکی خۆشی ھەیە، وا نییە؟» کچەکەش پێئەکەنێ و ئەڵێ: «بەڵێ زۆر خۆشە.» پاشان کوڕەکە ئەڵێ: «نەھارێک لە فڵان جێ بەمووسیقا و سەماوە؛ پێت چۆنە؟» کچەکە ئەڵێ: «باشە، زۆر باشە...» و ئیتر بوون بەئاشنا و کاریان تەواوە، یا بەسەرھاتێکی تر دەس پێ ئەکا: «ناوت چییە؟» «ئینابیلا، Tresa یا ماری Mary یا Rose ڕۆز.» - «بەھ بەھ چ ناوێکی جوانە، بەڕاستی جوانە.» کچەکە ئەڵێ سپاس و زەردەیەک دێتە سەر لێوی. پاشان بانگ کردنە بۆ سەما و ئیتر کاریان تەواوە. ئەڵێی ساڵھایە یەکتر ئەناسن. بەم ڕقی لە خۆی ھەستا و بەمەش پێکەنینی ھات کە ئەگەر بڵێ ھەوایەکی خۆشە، ئەو کچە ساکارە کوردە چ حاڵێکی بەسەرا دێ. بێ گومان لەبەر خۆیەوە ئەڵێ مەگەر قسە نەمابوو کە باسی ھەوا ئەکەی! ئێمە لەسەر دووڕێیانی ژیان وەستاوین و ئەبێ بەوردی و ژیری ڕێگایەکی ئەوتۆ ھەڵبژێرین کە بگاتە ئاکامی بەختەوەری، کەچی ئەو باسی ھەوا ئەکا. \n\nشێرکۆ ھەستی کردبوو کە لەمە زیاتر بێ دەنگی بەلای چرۆوە مانایەکی باشی نابێ، چونکە سێ چوار جار دیبووی کە چرۆ چاو ئەبڕێتە چاوی و باری دانیشتنی ئەگۆڕێ و ئەڵێی لەم بێ دەنگ دانیشتنە وەڕەز بووە. شێرکۆ کوتی: «چرۆ» و ئەو وەڵامی داوە: «بەڵێ!»\n\n- «من و تۆ خەریکین دەست ئەدەینە گەورەترین کاری ژیانمان.»\n\nچرۆ لە دەمی وەرگرتەوە: «نا گەورەترین کار نییە، بەڵام گەورەیە. یانی زۆر کار ھەیە لە بەختەوەری من و تۆ بانترە.»\n\n- «کە وەھایە تۆ قەبووڵتە کە ئەم کارە بەختەوەری من و تۆی تێدایە.»\n\nچرۆ بەچاوێکی پڕ سکاڵاوە سەیری شێرکۆی کرد و کوتی: «تۆ لات وانییە من کچێکی ساکارم و تێناگەم ئەوین یانی چی؟ ئەگەر لات وا بێ ھەم بێ ئینسافی و ھەم بەھەڵە چووی.»\n\nشێرکۆ لە تاسانی سەرەتای قسە کردن ڕزگاری ھاتبوو و ئەیتوانی بەزەردەی پیاوانە و ڕوانینی گەرم ھەستی خۆی دەربڕێ. \n\nلە دەرەوە بایەکی بەتەزووی پایزی لە درزی دەرگا و پەنجەرەکانەوە خۆی بەژوورێدا ئەکرد و پەردەی ناو ھۆدەکەی ئەلەراندەوە. ئەتکوت بێچووە پشیلەیەکی بزۆز خەریکی کایەکردنە بە پەردەکە. \n\nشێرکۆ کوتی: «تۆ ڕازی؟»\n\nچرۆ تەنیا بزەیەک گرتی و سەری دانەواند. \n\nشێرکۆ کوتی: «بیری لێ بکە. ماڵێکی خۆش و خنجیلانە. کوڕ و کچی جوان!»\n\nچرۆ لەبەر خۆیەوە کوتی: \n\n- «ئاواتەکانت جوانن، بەڵام شکۆدار نین. تەنیا بۆ خۆم و خۆتە.» شێرکۆ بەسەرلێشێواوی پرسی: «دەیجا» و نەیتوانی قسەکەی تەواو کا. چونکە نەیدەزانی چرۆ مەبەستی چییە. \n\nچرۆ ئەوی لەم سەرسامییە ڕزگار کرد: «بەختەوەری کاتێ تەواوە کە بۆ ھەموو کەس بێ. بەچاوی گەش و کوڵمی سوور و لێوی بەپێکەنینەوە چون بژین، کاتێ فرمێسک لەسەر گوێسوانی ھەزار چاو، سەما ئەکا و کوڵمی مناڵی دەردەدار وەک بەھێی زەرد وەھایە و لێوی بەباری ھەژاران بەختەوەری تاکی من و تۆ ئەکاتە گەپجار؟ ! چۆن بێ دەربەست و سەرخۆش بەلای ھەزاران کەمایەتیدا تێپەڕین، لە کاتێکا لە دەستمان نایە کارێکیان بۆ بکەین و نەمانکردووە!»\n\nشێرکۆ لە ژێر لێوەوە کوتی ئەمەیە ڕازی مانەوەی ئادەمیزاد و بەرزتر کوتی: \n\n«زەکاتی بەختەوەری دەسگیرۆیی ھەژارانە. من و تۆش لەم سامانە خودا داوە زەکاتی ئاتاجان ئەدەین. ئەگەر بەختەوەر بین بەھێزترین بۆ یارمەتی خەڵک.»\n\nچرۆ بەپێکەنینێک دەری خست کە دژی ئەو بڕوایەیە و کوتی: «بەڵام بەداخەوە بەختەوەران لە دەردەداران دوورن.»\n\nشێرکۆ بەناڵینەوە کوتی: «پێویست ناکا ئێمەش وەھا بین. ئەگەر ئادەمیزاد ھەر لەسەر باری پێشووی بڕوا، پێشکەوت مانای نابێ. چ دەبێ من و تۆ یەکەم ڕێبواری ئەم ڕێگایە بین؟»\n\nچرۆ دەنگی نەکرد، بەڵام وەک ئەوە ئەچوو بڵێ با وابێ. \nگوێگرانی بەڕێز: بەرنامەکەمان لێرەدا تەواو بوو. چاوەڕوانی نووسراوەکانتانین و تا بەرنامەی داھاتوو ھەمووتان بەخودای مەزن ئەسپێرین و سەرکەوتن و بەختەوەریتان بۆ داوا ئەکەین. شەوتان باش."}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "تاپۆ و بوومەلێڵ", "poem_title": "چاوەڕوانی", "poem_description": "١٩٧٢/٠٩/٢٧", "poem_text": "سەلامێک لەم پایزەدا وەک گوڵێ کە مابێتەوە لەبەر تاڵانی گەڵاڕێزان، پێشکەش بەئێوە کە ژیان و ھەرچی ڕازێنەرەوەی ژیانە خۆشتان ئەوێ. پێشکەش بەئێوە کە بە ھەست و ھونەرپەرستن. لەم بەرنامەیەدا نموونەیەکی نوێتان لە داستانی کورتی کوردی پێشکەش ئەکەین و چاوەڕوانین ئێوەش بەناردنی داستانی کورتی شوێنەواری خۆتان یا شوێنەواری نووسەرانی ناسراوی کورد یارمەتیمان بدەن. \n\nلە دێوە ڕێگایەکی پان و ڕێک ئەچوو بۆ کەناری چۆم. سەرەتای ڕێگاکە لە خوار دێوە لە پاڵ ماڵی پوورە پیرۆزەوە دەستی پێ ئەکرد. لە پردێکی بچووک کە لەسەر بەندەکە ھەڵبەسترا بوو ئەپەڕییەوە ئەچووە ناو ڕێگاکەوە. ئەمبەر و ئەوبەری ڕێگاکە بەڕیز داری سپیدار و پەڵک و چنار بوو. سپیداری ئەستوور و گەڵا پان. پەڵکی لار و کۆم کە ھەندێکیان گەندەڵ ببوون و لە جێگایەکەوە کە کرم لێی دابوون، کونی ورد و درشت، بەرچاو ئەکەوت. بارانێ کە باریبوو لەو کونانەوە، لە گەندەڵایی دارەکان زەلی بوو و ئاوێکی تاڵەی ھەندێ سوور و ھەندێ ڕەش لەو کونانەوە بەسەر لەشی دارەکانا ھاتبووە خوارەوە، ئەتکوت پیرەمێردێکی کوردە کە لە تەنیایی و بێ دەنگییا بەچاوی پرووش و کز گریاوە. چناری سەر بەرز کە لە پەنا پەلکەکانا ئەتکوت کوڕی گەنجی قیت و قۆزە لە پاڵ دەستی باوکی پیری نوشتاوەوەی، ڕاوەستاوە. پاش ڕیزی دارەکان لەمبەر و ئەوبەری ڕێگاکەوە پەڵە وێنجەیەک بوو کە کاتی دروێنەی بەری سێھەمی ھاتبوو. پڕشنگی خۆرەتاوی ڕەنگ پەڕیوی ئێوارێ ئەتکوت داوێنی کراسی بووکێکی شۆخ و شەنگە لە پێچی کۆڵانێکا نەدیو ئەبێ. نیوەی پەڵە وێنجەکان لەبەر نووری خۆرەتاوا تێکەڵ یەک بوون لە شینی مەیلەو زەرد و نیوەکەی تریان کە لالە سێبەری بەسەر کێشا بوو شینێکی تاریک و بەرەو ڕەش بوو. یەکەمیان ئەتکوت چاوێکی مەڕییە کە گەشەی پێکەنینی تێگەڕاوە و بەشی دووھەمیان لە چاوێکی شین ئەچوو کە چاوەڕوانییەکی دوورودرێژ لێڵی کردبێ. \n\nمن ھەموو ڕۆژێ کاتی ئێوارانە دائەکشام بۆ خوار دێ و لە لای ماڵی پوورە پیرۆزەوە تێئەپەڕیم و بەسەر پردەکەدا پێم دەنا ناو ڕێگا و ئەچوومە سەر چۆم. ئەوە کاری ھەموو ڕۆژێکم بوو، بەڵام ھەموو ڕۆژیش کە ئەگەیشتمە سەر پردەکە لە پێشا ئاوڕێکم ئەداوە بۆ ناو دێ و ھەمیشە پوور پیرۆزم ئەدی کە لە ناو حەوشەکەیا دانیشتووە و چاوی بڕیوەتە ئاسۆی ئەوبەری چۆمەکە. چاوم کە لە دیمەنی تێکشکاوی پوور پیرۆز ئەترازا نیگام بەئاوی مەندی قەوزە گرتووی بەندەکە ئەکەوت کە بۆقی ورد و درشتی شین و خۆڵەمێشی بەسەر قەوزەکانییەوە خەریکی پشوودان بوون و ئەو پشوودانە تەنیا سێبەری مارێکی ئاوی تێکی ئەدا و بۆقەکان بەگورجی و کەمێک سەرشێواوی خۆیان ئەشاردەوە. پاشان کە ئەچوومە ناو ڕێگاکەوە پێش ھەموو شت کونی دار پەلکەکان سەرنجیان ئەدزیم. مناڵانی ئاوایی لایان وابوو لەشی پەلکەکان خوێنی تێدایە، چونکە ئەیاندی ئاوێکی خەستی نزیک بەسوور بەم کونانەدا دێتە خوارەوە و منیش نازانم چۆن بوو کە لەسەر پردەکە تا ئەگەیشتمە سەر کەندەڵانی چۆمەکە و چاوم بەئاوی شینی گۆمی مەندی پڕ لە ماسی ئەکەوت؛ لەو نێوانەدا مناڵ ئەبوومەوە و ئەھاتمەوە سەر بڕوای مناڵانی ئاوایی. بڵێی خوێنی شەھیدێک بێ؟ بڵێی ئەم شنەبایە کە گەڵا و لکی دارەکان ئەشەکێنێتەوە دەستێکی نادیاری پیرۆز بێ باوەشێنی ئەو شەھیدانە ئەکا؟ ! \n\nبەڵام زوو ئەگەیشتمە سەر چۆمەکە و لەوێ دیمەنێکی تر بیری خاوێنی مناڵانەی لە مێشکم ئەتاراند. \n\nلەمێژ بوو پێوە بووم دەرفەتێک بدۆزمەوە و لەگەڵ پوورە پیرۆز قسە بکەم. ھەندێ شتم لە خەڵکی ئاوایییەکە بیستبوو و لەباتی وەسوەسەم دامرکێنێ زیاتر ھانی دابووم بۆ ئەوە لەگەڵ خۆی بدوێم. ئەو ڕۆژەش وەک ڕۆژانی دیکە، من چووبوومە سەر چۆم. ماسییەکان لەو بەشەی گۆمەکەدا کە نەکەوتبووە ژێر سێبەری دارە بی کەناری چۆمەکە و تاویشی بەسەر نەکشا بوو لە ھاتوچۆدا بوون. گاھێ بەر زگی زەردیان وەدەرئەخست و لەو کاتەدا ئەتکوت گۆمەکە ئەبێ بەزارێک کە بەزەردەیەک لەیەک ئەبێتەوە و پڕشنگی ددانی ڕێک و جوانی دەرئەکەوێ. من زیخێکی وردم ئەھاویشتە ناویان و کۆڕی ئەویندارانەیانم ئەشێواند. ماسییەکان تێکڕا ئەھاتنەوە سەر زگ و بەبزووتنەوەیەکی بەپەلە کە لە بالەیەکی توند ئەچوو، بڵاوەیان ئەکرد و لەیەک جیا ئەبوونەوە، ئەتکوت لەپڕ چرای ھۆدەیەک کز ئەکەی. لە گۆمەکەدا تەنیا پڕشنگی نیوە ڕەنگی خۆرەتاوی ئێوارێ ئەمایەوە. \n\nھەستم کرد یەکێک لە پاڵ دەستما دانیشت. ئەوەندە بەئەسپایی کە ئەگەر دەنگی نەکردبایە، لام وا ئەبوو ھەستم بەھەڵە چووە و لە تێکەڵبوونی سنووری سێبەری خۆرەتاو کە ئێوارانە لە ناو گژوگیای ڕەنگاوڕەنگی دەشتی ئاواییا ھەر دێ و دەسەڵاتی تاریکی زۆرتر ئەبێ و خۆرەتاو پاشەکشە ئەکا، لام وا ئەبوو بنجە گیایەکی زەرد و بەرز لە پێشا لە ژێر نووری خۆرەتاوا بووە و ئێستە وەک سەنگەرەکانی تری خۆرەتاو تاریکی مۆنی ئێوارانە گرتوویەتی. بەڵام دەنگێک ھاتە گوێم کە ئەڵێ: «میرزا!» دەنگی ئافرەتێکی پیر بوو. لە دەنگێک ئەچوو زۆر لە دوورەوە ھەرات لێ بکا و تۆ ھەر ئەوەندە تێبگەی لەگەڵ تۆیەتی، بەڵام نەزانی کێیە. کەمێک وەرسووڕام. دیمەنی پەڕپووتی پوور پیرۆزم ناسییەوە. لام سەیر بوو کە ناوی من لە کوێ ئەزانێ. خەڵک ئەیانکوت دە ساڵە پوورە پیرۆز تەنانەت یەک وشەش لە دەمی دەرنەھاتووە. من ھێشتا سەرسام بووم کە پوور پیرۆز ھاتە قسە. لە کاتێکا دەمی لەگەڵ گوێم لە مترێک زۆرتر نێوانی نەبوو، ھەستم کرد لە ئاسۆی ئەوبەرەوە کەسێک قسەم لەگەڵ ئەکا. باش نەمدەزانی کە پوور پیرۆز لای منە یا لەوسەر ئاسۆیەیە کە چاوی کزی تێ بڕیوە. نەمدەزانی قسە بۆ من ئەکا یا بۆ ئەو کەسە کە دە ساڵ لێرەوبەر لەو تیرەگە سەرکەوت و ئیتر نەگەڕایەوە. \n\n- «... بەڵێ میرزا. ئاغا کردیە سەرمان کە بچێ بۆ دێی ئەوبەری ئەم کێوە و لەوێ ھێلکە و مریشک بکڕێ بۆ میوانەکانی ئاغا. نەخۆش بوو. لەشی وەک برێشکەی سەر سێڵ لە چەق و چۆدا بوو. ددانی ددانی نەدەگرت. پێش ئەوە گزیری ئاغا بێتە سەرمان بەچەند لێفەی گەرم دامپۆشیبوو. تەندوورەکەشم بۆ نێڵ دابوو. نازانی ئەو ڕۆژە چ تۆف و سەرمایەک بوو. تفت ھەڵاویشتبایە لە حەوا دەیبەست. گزیری ئاغا ھات و کوتی، ئەبێ زوو بڕوا و زوو بگەڕێتەوە. من کوتم، نەخۆشە و چەق و چۆیەتی. ناتوانێ بچێ. گزیری ئاغا کوتی، چارە نییە، فەرمانی ئاغایە، میوانی ھەیە. من لەبەری پاڕامەوە، داوێنیم بادا، بەسەر دەست و پێیدا کەوتم وەری نەگرت. بەم حاڵەوە ھەستا و ڕۆیشت. لاڵاییم گاتێ، پووزەوانەکانی دڕابوون، کاڵەی شڕی لە پێدا بوو. کاتێ گەیشتە سەر ئەم پردەی بەر ماڵی خۆمان ئیتر لە بەرچاوم گوم بوو. کڕێوە بەباوە ئەیھێنا و ئەبوو بەدیوارێکی سپی و بەرچاوی ڕێبواری ئەگرت. ئەو ڕۆژە دە زستانی بەسەرا ھاتووە و من چاوم لەم ئاسۆیەیە کەی ئەگەڕێتەوە. دڵنیام ئەگەڕێتەوە. ئەو منی خۆش دەوێ. دایکی پیر و لێقەوماوی خۆی خۆش ئەوێ.»\n\nپوورە پیرۆز بێ دەنگ بوو و من گریانم پێ بچووک بوو. لەم کاتەدا بۆ دەربڕینی ھەستم، تەنیا چاوم بەم دەموچاوی پڕ چرچ و گنجەدا خشاند کە ھەر خەمێ شوێنێکی لەسەر دانابوو. لە زارم دەرپەڕی: «نا نا، ھەڵیناگرێ!» بەڵام دیتم بۆ چ ئەو ھەڵیئەگرێ! لە بێ ھێزییا ڕووم کردەوە کاتی مناڵی. بڵێی ئەم دارانە شەھید نەبن و ئەم خوێنانە خوێنی پاکیان نەبێ بەسەریانەوە دیارە؟ ! \n\nڕۆژ ئاوا ببوو. پوورە پیرۆز چۆن وەک پەڕێک با بیھێنێ ھاتبوو، چەشنی خەونێک کە شەقژنێکی تاڵ لە ناوی بەرێ، لە لام ڕۆیشتبوو. کۆشکی ئاغا ھێشتا تاوی لێ ئاوا نەببوو کە بەچەن چرای تۆڕ نوورباران کرابوو و ئەمە قسەی دوایی من بوو: \n«بڵێی لەم کۆشکانەش، ڕۆژێک خۆرەتاو نەتۆرێ؟ !»"}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "تاپۆ و بوومەلێڵ", "poem_title": "بیرەوەری", "poem_description": "١٩٧٢/١٠/٠٧", "poem_text": "پاش چەند ساڵ ئەوم لە ئیستگەی قەتار چاو پێکەوتەوە. جانتایەکی بەدەستەوە بوو، ئەچوو بۆ شوێنی پلیت کڕین. ھەیکەلی وردیلانەی و ڕوومەتی لاوازی سەرنجی ڕائەکێشا؛ ئیتر مووی تەواو ماش و برینجی ببوو لە دوو لای ناوچاوانییەوە مووی سەری ھەڵوەریبوو. دەوروپشتی چاوی، گنجی ورد و باریک چەشنی نێزە ھێرشیان بۆ چاوی بردبوو، کە ئەتکوت شوێنی کێڵگەیە. کاتێ پێئەکەنی گنجەکانی دەوری چاوی قووڵتر ئەبوو و پیرتر ئەھاتە بەرچاو. وەک ماسییەک کە بکەوێتە سەر زیخی بەستێن، بێ ئارام بوو. لە مەیدانی ئیستگە بەپەلە ھاتوچۆی ئەکرد و لەگەڵ کابرایەکا قسەی ئەکرد. ئەم بزۆزی و نەسرەوتوویییە بۆ من نەناسراو نەبوو. ھاتەوە بیرم کە ھەمیشە زوو دانووی لەگەڵ خەڵکا ئەکوڵا. ھەر کەس قسەی لەگەڵ بکردایە، پاش چەند جار بۆ لای ئەکێشرا. لەگەڵ ھەر کەسێکا ئەبوو بەئاشنا، پێش ئەوە باش بیناسێ، دەستی ئەکرد بەدەردی دڵ. ئەیکوت: «خەریکم ھاوڕێیەک بدۆزمەوە و لەگەڵیا ھەڵێم.» ئەگەر کەسێک لێی بپرسییایە بۆ کوێ؟ خێرا تووڕە ئەبوو. ئەو ڕۆژە کە چاوم پێی کەوت لە خەیاڵا گەڕامەوە بۆ ڕابردوو. لە گەڕەکێکا ئەژیاین. ماڵیان نزیکی ماڵمان بوو. پاش نیوەڕۆیانە ئەمدی بەباوەشێ کتێبەوە لە ماڵ ئەچووە دەر؛ جار جارەش بەبەرگی حەسانەوەوە لە بەردەرگای ماڵەکەیان ئەوێستا و سەیری ھەراوھۆریای کووچەی ئەکرد. ئەو، لە بیرمە ئەو ڕۆژانەی زیندوو ئەکردەوە کە پڕ بوون لە شادی و بزووتن. ئەو ڕۆژانە کە لە ژێر دیرەکی چرای بەرقا کۆ ئەبووینەوە و لە ھەموو بابەتێکەوە ئەدواین و ئەو ڕواڵەتە کە لەسەر بیرم بەیادگار ھەڵکەنرابوون. \n\nئیسگەی قەتار قەرەباڵغ بوو، قەتارێک لە «خوڕەمشەھر»ەوە ھاتبوو، لەسەر پلیکانی ئیسگە ئادەمیزادی جۆربەجۆر و نەتەوەی جیاواز کەلوپەلیان بەباوەش و کۆڵ ھەڵگرتبوو. وەک شارە مێروو بەڕیز ئەچوونە سەر و لە ناو ھەرای شارا گوم ئەبوون، چەفتە و عەگال و مێزەری کوردی و تورکمانی؛ لاوەیی موو زەرد کە پرچیان بەسەر شانیانا ھاتبووە خوارەوە و کۆڵەپشتێکی گەورەیان بەپشتیانەوە شەتەک دابوو و شتی دەسکاری ئێرانیان بەقایشی پشت و پەتی کۆڵەپشتییەکەیانەوە ھەڵواسیبوو. بێ گومان ئەم گڵێنە و ئەستێوڵک و قرۆشکەیە کە بۆنی ڕۆژھەڵاتی کۆنی لێوە ئەھات لە وڵاتانی ئەوانا بەبایەخ بوون. مناڵی عەرەب کە کراسی سپی ئاودامێنیان لەبەرا بوو، بەم و بەولادا ڕایانئەکرد و لە ناو دەست و پێی گەشتیارانا ڕێگایان ئەدۆزییەوە لە گۆشەیەکا سەریان ھەڵئەدا. ئەو بەتامەزرۆیییەوە تەماشای یاری بێ خەیاڵانەی مناڵەکانی ئەکرد. \n\nئەو ھەمیشە مناڵی خۆش ئەویست. زۆر جار لێم بیستبوو ئەیکوت: «مناڵ ئەوەی باشە کە نازانێ فریودانی خەڵک چییە. خەڵک بەچاو ئەڕوانن، بەلێو پێئەکەنن و بەزار ئەدوێن، لە کاتێکا ئەو ھەموو ئەمانە بەدڵ ئەکا.» ھەمیشە قەرەباڵغی پێ خۆش بوو. کاتێ دەوروبەری پڕ ئەبوو لە دەنگ، کتێبە شیعرەکەی پێکەوە ئەنا و ئەیڕوانی. نیگای ئەتکوت شمقاڕێکی برسییە بەشوێن مەلێکا ئەگەڕێ ڕاوی کا. ھەر مەپرسە کە چەندە خۆشحاڵ ئەبوو کاتێ لەو ناو حەشیمەتەکەدا ناسیاوێکی ئەدۆزییەوە. ڕقی بوو لە تەنیایی و ئەگەر ھەواڵێک بەجێی بھێشتبایە، ھەتا ھەتا لە بیری نەدەچوو. لەبەرئەوە نەموێرا بچمە لای. زانیم ئەبم بەگەپجاڕی نیگای. \n\nئەو ھاوینە بێ ئەوەی بزانم یا بمەوێ، ئەو ئاواتە کە پیاو ھەڵوەدای خۆی ئەکا کێشابوومی بۆ ئەو شارە. شارێکی غەریب. زۆر ڕازی وای ھەیە کە پێت ناڵێ و ئەبێ خۆت ھەڵیھێنی. غەریبی زۆر شتت فێر ئەکا. یەکیان ئەمەیە کە بیر بکەیەوە و ڕێگا بدۆزیەوە، بێ ئەوە کەسێک ژێر باڵت بگرێ. غەریبی زیز و مۆن و بێ بەزەیییە، بەڵام فێرت ئەکا کە لەسەر پێی خۆت ڕاوەستی و پاڵ بەکەسێکی ترەوە نەدەی. منیش بەو نیازە چووبوومە ئەو شارە دوورە. ڕۆژێک سواری ماشێن ببووم و ڕۆشتبووم. بەسەر چەند شار و دێدا و ھەر کوتبووم نا، ھێشتا ماومە. ئێوارەیەک لەو شارە بچووکە دابەزیبووم کە دار و بەرد و شەقام و کێو و دەشتی بۆ من نەناسراو بوو. ڕاستی جار جار تەبیعەت یاری سەیر ئەکا و ڕوانگەی سەیر ئەخاتە بەرچاو. ئەو شەوە لە ھۆدەی میوانخانەکەما ڕاکشابووم و گوێم گرتبوو بۆ وتووێژی خەڵک کە بەبەر پەنجەرەی ھۆدەکەی منا تێئەپەڕین. ھەر دەنگێک ئەھات ئەمویست لەگەڵ دەنگێکی ئاشنا ھەڵیسەنگێنم. پێکەنینم ئەھات کە لەو شارە دوورە بەشوێن دەنگی ئاشنادا ئەگەڕێم، بەڵام ھەر چیم ئەکرد ئەم نیازەم لە ھەناوم پێ دەرنەدەکرا. لەپڕ دەرگا کراوە و ھەیکەلی لاوێکی لاواز خزییە ناو ھۆدەکەوە و لەسەر تەختەکەی بەرامبەرم درێژ بوو. بێ ئەوە بۆم بڕوانێ لە کاتێکا جلوبەرگەکەی دائەکەند کوتی: «لە کوێوە ھاتووی؟» دەنگی وەک دڵۆپەی وردە باران لە زەوی دەم وشکی تاسەباریم چووە خوارەوە. ماوەیەک گێژ بووم. لام وابوو لە بیرەکەی پێشووما کە دەنگی ڕێبوارانی ناو کۆڵانم ئەپشکنی بۆ دۆزینەوەی دەنگی ئاشنا، ئەوەندە چوومە پێشەوە کە لێم بووە بەڕاستی. لام وابوو خەو ئەبینم. بێ گومان پڕشنگی نیوە ڕەنگی چرای ھۆدەکە ماوەی نەئەدا بزڕکانی ڕەنگم بەدی بکا. لای وابوو گوێم لە پرسیارەکەی نەبووە. کەمێک بەرزتر کوتی: «لە کوێوە ھاتووی؟» بەدوودڵییەوە کوتم: «فەرھاد! ؟» کوتی: «بەڵێ!» بەڵام پاشان سەری ھەڵبڕی و ورد بەسەرتاپای منی ڕوانی. - «تۆ لێرە چی ئەکەی؟» کوتم: «نازانم.» وەک مناڵێک کە ئەسبابی یاری لێ گوم بێ و لەپڕ بیدۆزێتەوە، شادی بەھەموو لەشیا گەڕا و کوتی: «تۆش ڕاتکردووە؟» نەموێرا بڵێم لە دەس چی، چونکە ئەمزانی تووڕە ئەبێ و ئیتر نامدوێنێ. کوتم: «بەڵێ چەشنە ڕاکردنێک.» کوتی: «ئافەرین کوڕی باش» و ھەستا لە بەرپەنجەرەکە کاسەیەکی ھێنا کە کەمێکی ئاو تێدا بوو. - «بڕوانە ئەم ئاوە لە دوێشەوەوە لەم بلوورەدا قەتیس ماوە، بڕوانە خەریکە لێڵ ئەبێ. ئادەمیزادیش وەھایە. زۆر لە جێگایەکا بمێنێتەوە ئەگنخی.» کوتم: «لێرە کار پەیدا ئەبێ؟» کوتی: «خەڵک لە ھەموو شوێنێک وەک یەک وان. ئەیانەوێ بژین و بۆ ژیان کار پێویستە. من لێرە کار ئەکەم. لەگەڵ کارەکەما ئەڕوانم، ھەر کات تۆزی کۆنی بەسەر ئەم شارەوە بنیشێ لێی ئەڕۆم، بەڵام ئێستە درەنگە، با بخەوین.»\n\nبەیانی کاتێ ھەستام لە جێگاکەیا نەمابوو. پەڕاوە شیعرەکەی کە مابۆوە بەدەستمەوە گرت. چەن دێڕ لە حاشیەکەی نووسرابوو. خەتی فەرھادم ناسییەوە نووسیبووی: «ھەموو شت جوانە بەڵام نەک تا سەر. تەنیا یەک شتە کە ھەمیشە تازەیە، کار، کار کە جگە لە ژیان مانایەکی تری نییە. ژیانی بێ کار وەک ڕۆژی بێ بەیان، وەک قەسیدەی بێ تەغەززول، وەک ھەمیشە لە جێگایەکا مانەوە وەھایە!»\n\nلە یادم نییە چەند مانگ لەو شارە بچووکە ماینەوە، بەڵام باشم لە بیرە کە فەرھاد ھەرگیز پێی لەسەر زەوی نەبوو. ھەمیشە ئەتکوت میوانێکی بەپەلەیە کە ھەلی گیر کەوتووە لە نەخۆشێک بپرسێ. لە بەردەرگاوە دائەنیشت. لە ڕۆژ بەپەلە بوو کە ببێتە شەو و بەشەوا بۆ ھاتنی ڕۆژ چاوی ئەبڕییە پەنجەرەکە، شەبەقی بەیان لێڵایی لەسەر لابدا... \nتا حەوتەیەکی تر بەخواتان ئەسپێرین."}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "تاپۆ و بوومەلێڵ", "poem_title": "ئەرکی سەرشانی شاعیران و نووسەران", "poem_description": "١٩٧٢/١٠/٠٩", "poem_text": "سەلام لە گوێگری بە ھەست و ھونەرپەرستی بەرنامەی تاپۆ. ئەم باسە کە وێژە شتێکی ڕاسپێری دارە و ئەبێ لە خزمەتی کۆمەڵا بێ، یان تەنیا ھونەری ڕووتە و کاری بەسەر کۆمەڵەوە نییە، زۆری قسە لەسەر کراوە. ھەندێک ئەڵێن ئەگەر ھونەر و وێژە کە ئەویش بەشێکە لە ھونەر، کاریان بەسەر کۆمەڵەوە نەبێ، بوونیان بێ سوودە. بەتایبەت لەم ڕادەیەش تێئەپەڕن و ئەڵێن ھیچ ڕووداوێک، ھیچ جووڵانەوە و ھیچ قسەیەک، تەنانەت ئەگەر لە نێو دوو کەسیشا بێتە گۆڕێ کار ئەکاتە سەر کۆمەڵ، بەڵام تەئسیری ئەو وتووێژە دوو کەسییە ئەوەندە کەمە کە بەرچاو ناکەوێ، بەڵام لە لێکدانەوەی دواییدا و پاش سەرنجێکی ورد و قووڵ دەرئەکەوێ کە ھیچ ڕووداوێک نییە کاری کەم یا زۆر بەکۆمەڵەوە نەدابێ. ئادەمیزاد ھەرچی ئەیکا و ھەرچی ئەیڵێ ڕاگەیەنی مەبەستێکە؛ ھیچ مەبەستێکیش نییە کۆمەڵایەتی نەبێ. لەگەڵ یەک دووانی ژن و شوویەک و قسەیەک کە لە نێوان دوو ڕێبواری نەناسراودا ئەکوترێ، پەیوەندی کۆمەڵایەتییان ھەیە و ناکرێ وەھا نەبن. ژن و شوو یا باسی دڵداری ئەکەن یا سەبارەت بەمناڵەکانیان ئەدوێن یا لە بارەی ھاوسێ و کار و کڕینی شتومەکی پێویستی ژیانیانەوە باس ئەکەن. دوو ڕێبوار کاتێ گەیشتنە یەک سڵاو ئەکەن، پرسیار لەیەک ئەکەن، ئەگەر ڕێگایان بەیەکەوە بێ ئەبن بەھاوڕێ، سڵاوکردن کارێکی کۆمەڵایەتییە. پرسیار کردن بۆ ڕوونبوونەوەی مەبەستێکی کۆمەڵایەتییە و ھاوڕێیەتیش ھەروەھا کۆمەڵایەتییە. بەشەر کاتێ لە ناو کۆمەڵا بێ ھیچ کارێکی، تەنانەت کارە تاکییەکانیشی ناتوانێ لە کۆمەڵا بێ تەئسیر بێ، بەڵام ئەو تەئسیرە گاھێ دژی کۆمەڵە و ئەبێتە ھۆی وەدواخستن و ڕاوەستاندنی کۆمەڵ، گاھێکیش تەئسیرەکە تەئسیری باشە و کۆمەڵ بەرەو پێش ئەبزوێنێ. \n\nلە مانگی ئووتی ساڵی ١٩٦٣ی میلادییا، لەگەڵ بەسترانی پەیمانی جیھانی وەستاندنی تاقیکردنەوەی ئەتۆم کە لە مۆسکۆ پێکھات، کۆڕێک لە نووسەرانی ڕۆژاوایی و ڕۆژھەڵاتی لە شاری لینینگراد بەسترا و وتاری ئەو نووسەرانە سەبارەت بەوێژەی ئەمڕۆی جیھان، لە ھەموو شوێنێکا دەنگی داوە. لەم کۆڕەدا دوو بڕوا پێشان درا کە لە ڕاستییا ھەر کام ناوەڕۆکی یەکێ لە شێوە وێژەیییە گەورەکانی ئەمڕۆن: «ریئالیستی سووسیالیستی» کە ئەڵێ نووسەر لە بەرامبەر کۆمەڵا مەسئوولییەت و ڕاسپێری ھەیە و «ڕۆمانی نوێ» کە لای وایە نووسەر تەنیا لە بەرامبەر ھونەرەکەیدا ڕاسپێری دارە. «ئالێن روب گرییە» نووسەر و ھەڵسەنگێنەر و فیلمسازی بەناوبانگی فەرانسەیی لایەنگری ڕۆمانی نوێ لەو کۆڕەدا وتارێکی دا کە لە لایەن ئەبولحەسەن نەجەفی وەرگێڕی ئێرانییەوە کراوە بەفارسی و ئێمە ئەیکەین بەکوردی. \n\nئالێن روب گرییە لەو کۆڕەدا وتی: \n\n- «ئێمە لێرە زۆر قسەی باشمان بیست بەڵام ناتوانم ئەوەم پێ سەیر نەبێ کە لە لایەن زیاتری ئەو وتاردەرانەوە کە خەڵکی شووڕەوی بوون ڕەخنەی زۆر توند و تیژ لەو کۆشش و کەند و کۆیانە گیرا کە وێژەی نوێ ئەیکا و ڕەخنەکان زۆر لەو ڕەخنانە ئەچوون کە لە کۆمەڵی بوورژوازی ڕۆژھەڵاتا لە ئێمەی ئەگرن. لێرەش ھەروەک ئەوێ، بێ کەڵکی و تێکوڵ پەسندی و فۆڕمالیسمی کارەکانمان لەسەر ئەکەن بەئیراد و بەوێژەکەمان ئەڵێن دواکەوتوو و دژی مرۆڤ. پرسیارێک کە لێمان ئەکرێ ئەمەیە: «بۆچی ئەنووسن، کارەکەتان کەڵکی چییە و خۆتان بە چ کارێکی ئەم کۆمەڵە دێن؟» بێ گومان ئەم پرسیارە پووچ و بێ مانایە. نووسەر و ھەروەھا ھونەرمەندی تریش ناتوانێ تێبگا، کارەکەی کەڵکی چییە و بەکاری چی دێ. وێژە بۆ ئەو ئەسبابی پاراستنی بیروبڕوایەک نییە. ئەڵێن ئێوە لاتان داوە لەو وەسیلە باشە کە ناوی ڕۆمانی سەدەی ١٩ بووە لە کاتێکا ئەو وەسیلە باشە ئێستەش ئەتوانێ دەردی جیھانی ئەمڕۆ چارە کا و خەڵک لە دەردەکانیان بگەیەنێ، ھەڵبەت ئەگەر دەردێک پێویست بێ چارە بکرێ و ئەگەر پێویستیش نەبوو لانی کەم دەرمانی کەموکووڕ، بەڵام باشتر بدۆزێتەوە. ھەمیشە پێمان ئەڵێن نووسەر ڕاسپێری دارە و ناچارمان ئەکەن بڵێین گاڵتەمان پێ ئەکەن و بڵێین کە ڕۆمان وەسیلە نییە و ڕەنگە بۆ کۆمەڵ ھیچ کەڵکێکی نەبێ. \n\nنووسەر بێ گومان خاوەن ڕاسپێرییە، بەڵام وەک ڕاسپێری خەڵکی تر، نە کەمتر و نە زۆرتر. واتە ئەو یەکێکە لەو گەلە. لە وڵاتێکا، لە سەردەمێکا، لە ڕێکخراوێکی ئابوورییا و لە ناو داب و دەستوورێکی تایبەتی کۆمەڵایەتی و ئایینی و ڕێگا و شوێنی ترا ئەژی. ھەر ئەوەندەی کە ئازادە، ڕاسپێریشی لەسەرە. یەکێک لەو شتانە کە ئازادی ئەو بەربەست ئەکا، زۆرێکە کە کۆمەڵ بۆی ئەھێنێ بۆ ئەوە پێی بسەلمێنێ کە نووسەر ئەبێ بۆ کۆمەڵ بنووسێ، یا دژی کۆمەڵ بنووسێ، کە ھەردووکیان ڕاسپێرین. ئەم مەبەستە شتێکی زۆر سەرنج ڕاکێشە کە لە سەردەمی ئێمەدا ناویان ناوە «بێگانەبوون لە خۆ فقiھخفزiعش ڕووناکتر بڵێم نووسەریش وەک ھەموو ئەندامانی تری کۆمەڵ بەچارەڕەشی خەڵک خەمبارە، بەڵام پێچەوانەی ڕاستی و دروستییە ئەگەر لامان وابێ کە نووسەر بۆیە ئەنووسێ دەرمانی دەردێک بدۆزێتەوە. ئەو چیڕۆکنووسەی ئاڵمانی ڕۆژھەڵاتی کە لەم کۆڕەدا ڕایگەیاند کە داستان ئەنووسێ تا بتوانێ لەگەڵ فاشیسم شەڕ بکا، من ئەھێنێتە پێکەنین و زەحمەتە بڕوا بکەم ئەتوانێ؛ بەڵام بەختیاریم ئەمەیە کە ھەموو ئەزانین کە ئەویش نازانێ بۆچی ئەنووسێ و بیانوویەک کە بۆ پاکانەی خۆی ئەیھێنێتەوە بێ بایەخە.»\n\nپاشماوەی ئەم وتارە کە «ئالێن روب گرییە» نووسەر و ھەڵسەنگێنەری وێژە و لایەنگری وێژەی نوێ لە ساڵی ١٩٦٣دا لە لینینگراد بڵاوی کردەوە، ئەھێڵینەوە بۆ بەرنامەیەکی تر و لە دوایی بەرنامەکەماندا کەمێک سەبارەت بەبڕوای لایەنگرانی «ڕۆمانی نوێ» ئەدوێین. \n\nڕۆمانی نوێ خەریکی دەرمانی دەرد و ڕاستکردنەوەی چەوتی کۆمەڵ نییە و ئەگەر نووسەری ڕۆمانی نوێ ددان بەوەدا بنێ ئەرکێکی لەسەر شانە، ئەو ئەرکە تەنیا سەبارەت بەھونەرەکەیەتی، ھەروەک «ئالێن روب گرییە» ئەڵێ نووسەریش وەک ئەندامانی تری کۆمەڵ بەدەرد و خەمی خەڵک پەرۆش و پەشێو ئەبێ، بەڵام ئەرکی سەرشانی ئەو لە خەڵکی ئاسایی زیاتر نییە و بۆ ئەوەش نانووسێ کە بەھۆی نووسینەکەیەوە دەردێک دەوا بکا و یا ڕێگای چارەیەک بۆ دەرد و کەسەری کۆمەڵ بدۆزێتەوە. لەم وتەیە دەرئەکەوێ کە بەلای ئەو تاقمەوە نووسەر لەبەرئەمە کە پێنووسی بەدەستەوەیە و خاوەنی ھونەرێکە، ڕاسپێرییەکی زۆرتری لە ئەندامانی ئاسایی بەئەستۆوە نییە، واتە ھونەرەکەی شتێکی تاکییە و دەورێکی لە ژیانی کۆمەڵا نییە. وەک «گرییە» ئەڵێ: وێژە بۆ نووسەر وەسیلەی پاراستنی بیروبڕوایەکی سیاسی و گشتی نییە. \nئێمە لە بەرنامەکانی پێشووا بڕوای ئەو کەسانەشمان بڵاو کردۆتەوە کە دژی بڕوای «گرییە»ی فەڕانسەیین و ئەڵێن ھونەرمەند ئەبێ ھونەر چەشنی چەکێک بۆ پاراستنی کۆمەڵ کەڵکی لێ وەربگرێ و ئەم مەبەستە شیاوی شاردنەوە نییە کە ھونەرمەند قسەی لە ناو کۆمەڵا ڕەوایە و لەبەرئەمە باشتر ئەتوانێ لە پێناوی بەختەوەری گشتییا خەبات بکا. لە بەرنامەی داھاتوودا لەسەر ئەم باسە ئەڕۆین."}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "تاپۆ و بوومەلێڵ", "poem_title": "تەنز لە وێژەی کوردییا", "poem_description": "١٩٧٠/١٠/١١", "poem_text": "سەلام لە گوێگری ھۆگری ھونەر و بیستیاری ھەستیاری بەرنامەی تاپۆ. \n\nبەداخەوە لە وێژەی کوردییا بەشی نووسینی تەنز کەمە. تەنزنووسی، بەچەشنە نووسینێک ئەکوترێ لەودا مەبەستی کۆمەڵایەتی بەشێوەیەکی گاڵتەچییانە دەرئەخرێ. لە ڕاستییا نووسینی جیدی و ئاسایی لەگەڵ شێوەی تەنزا ھەریەک باری کۆمەڵایەتییان ھەیە، بەڵام لە شێوەی تەنزا لە قەشمەری و گەپ و گاڵتە کەڵک وەرئەگیرێ بۆ ئەوە لە تاڵایی دەربڕینی ڕاستەقینە کەم بکاتەوە. تەنز چەشن و جۆری زۆرە. ھەندێک تەنزی تاڵ و نادیاری لە وێژەدا ھەن وەک شێوەی نووسینی چێخۆف نووسەری ڕووس یا نووسەری کلاسیکی فەڕانسەیی ئاناتۆل فڕانس و ھەندێ تەنزی تریش ھەن کە ڕەخنەگر و ئاشکرا و توند و تیژن. وەک نووسراوەکانی ئارت بوخواڵدی ئەمریکایی و «عەزیز نەسین»ی تورک. جگە لەمانە لە بەشەکانی تەنز، تەنزی سیاسی و کۆمەڵایەتی ئەتوانین ناوبەرین. \n\nمەبەستێ کە نووسەران بۆ لای نووسینی گاڵتەیی ڕائەکێشێ ئەمەیە کە لە تەنزا دیوار و شوورەی ئیماژ و ئیستعارە و داپۆشراوی بەرز و پتەوە. تەنزنووس لە پشت ئەو دیوارە بەرزەوە بەدڵنیایییەکی زۆرترەوە ئەتوانێ ھێرش بکاتە سەر سەنگەری دزێوی و نالەباری ناو کۆمەڵ. تەنزنووس لە ھەموو شتێک بۆ نواندنی مەبەستی خۆی کەڵک وەرئەگرێ. لە زمانی پەلەوەرەوە، لە زمانی پرسونل و قارەمانی ئەوتۆوە کە لە ناو ئوستوورە و ئەفسانەکانا ھەن قسە ئەکا. ئەتوانێ سەردەمی ڕابردوو لە ڕۆژگاری خۆیا زیندوو کاتەوە. واتە زەمان بەربەستی ناکا. بۆ نموونە ئەگەر نووسەرێک بیەوێ گیانی پیاوێکی مێژوویی یا زانستی و ھونەری بھێنێتەوە بەر لەشی و لە لایەن ئەوەوە قسە بکا، ناچارە ڕەنگی خۆڵەمێشینی تەنز و گاڵتە لە نووسراوەکەی بدا، دەنا نووسراوەکەی بەناوی شوێنەوارێکی دژی ڕاستەقینە ئەخرێتە لاوە و کەس نایخوێنێتەوە. \n\nلەم بەرنامەیەدا نووسراوێکی تەنزی کوردیتان پێشکەش ئەکەین و ھیوادارین ببێتە سەرمەشق کە نووسینی تەنز پەرە بستێنێ و ئەو شێوە جوانە لەم ڕادەیە کە ئێستە لە وێژەی کوردییا ھەیەتی بەرزتر بێتەوە. \n\nلە گورگی برسییەوە پێشکەش بۆ بەرانی دابەستەی بەڕێز\n\nپێش ھەموو شت لە خودای مەزن ئەپاڕێمەوە کە ژیانی درێژت بکاتە نەسیب. بێ گومان لەم مانگە موبارەکەدا زمانم بەڕۆژووە و لە گوناھ ئەوەندە دوورم کە باپیرە گەورەم لە ڕشتنی خوێنی کوڕی یەعقووب دوور بوو. خوا نزام وەرئەگرێ، ئەمەی کە من بەڕۆژووم و لە ترسی خودا وەک بیی ناو ئاو ئەلەرزم، لە بیرت بێ و بیسەنگێنە لەگەڵ نەزیلە مفتەکەی ئادەمیزاد کە ئەڵێ: «تۆبەی گورگ مەرگە»، تا بزانی ئادەمیزاد جسناتی چییە! و چۆن ئەو زمانە کە خودا پێی داوە تا یادی ئەوی پێ بکا، قسەی ڕاستی پێ بکا و بەدرۆودەلەسە چەپەڵی نەکا، بەھەموو لایەکا ئەیگێڕێ. ھەر لێم گەڕێ برای باشم، بڕبڕەی پشتم. چەندە لەو ئادەمیزادە تووڕەم. ڕاستە ئێمە لەو کاتەدا یوسفمان نەخواردووە و بوختانیان پێ کردووین، خودا کە خۆی ھەموو ئاشکرا و نھێنییەک ئەزانێ، نەواڵەی بۆ بڕیوینەوە و پێویستمان بەخواردنی گۆشتی تر نەماوە، بەڵام لەگەڵ ئەوەشا ئەگەر بۆم ھەڵکەوێ ئێسک و پێستی ئادەمیزاد لەیەک ئەھاڵێنم. \n\nببوورە کە سەرەتای نامەکەم باش دەست پێ نەکرد. بەڕاست کاک بەران چۆنی؟ چاکی شوکر؟ ! پێم بڵێ بزانم خەوت چۆنە؟ دوێشەو باش خەوتی، یام گۆڵەبۆری خوێن تاڵی ئێسک گران ھەر بەدەوری گەلەخانەکەتاندا ھەڵسووڕا و حەپەی ھات. ئەم خۆ شیرین کردن و کلکە سووتەی سەگیشم بەلاوە زۆر شوورەیییە کە بۆ پارووە نانێک ئەیکا. جا ئەگەر ئێمە بەیەکەوە باش بوایەین ئادەمیزاد چۆن ئەیتوانی ئەم چەرمەسەرییەمان بەسەر بێنێ؟ ! \n\nبڕوانە گاجووت بەم ھەموو زلییە بەئۆحەیەکی جووتیار وەک مێو و ڕۆن لەسەر خەتی جووت ئەگەڕێتەوە. کاتێکیش لە گێرەیان کرد، دەمبێنی ئەکەن، نەکا دەم بۆ دەنکە گەنمێک بەرێ کە بەڕەنجی شان و پیلی ئەو ھاتۆتە بەرھەم. دڵی بەمە خۆشە کە یەکەم گیاندارێکە کە یارمەتی خێڵی ئادەمیزادی داوە. تکایە لە زمانی منەوە بەم گایە بڵێ نەیبیستووە کە ئادەمیزاد لە ناو خۆیانا ئەڵێن: «جووتبەندەی باش ئەو کەسەیە کە گای لاواز بێ و سەگی قەڵەو!» ئەگەر مانای ئەم قسەیەشی لێ پرسی ھەر لە زمانی منەوە پێی بڵێ کە گا ئەبێ زۆر کار بکا. بوورە و بەیار و چڕگەن و جاڕەفریزوو دەربھێنێ، تا ئەو لاواز بێ و سفرەی ئادەمیزاد بڕازێتەوە، سەگیش کە جگە لە پاسەوانی کارێکی لە دەس نایە ئەبێ تێروتەسەل بێ تا بتوانی قازانج و سوودی ئادەمیزاد باشتر بپارێزێ. ئەمە پێی ئەڵێن: «کار بەنانەزگێ». \n\nکاکی خۆم، بەڵام خۆمانین ئەو سەگە وا من ئەیناسم ئەگەر لە برسا لار بێتەوە و لاکەی سەری بێ، ھێشتاش دەس لە کلکەسووتێ و نووزە نووز ھەڵناگرێ. شتێک کە بۆ من سەیرە، ئەمەیە کە تۆ بەم گیانە ناسک و ھەستە خاوێنەوە کە ھەتە چۆن لەگەڵ چەق و لووری سەگ ھەڵئەکەی؟ ڕاستە من و تۆ لەبەر ھەندێ شت لەیەک دوورین و باش یەکتر ناناسین، «خودا سەبەبکارەکەمان بکا بەکۆی زووخاڵ»، کە من و تۆی لەیەک کرد؛ بەڵام ھەرچی بێ من و تۆ لەسەر چوار پێ ڕاوەستاوین و ئادەمیزادی تەژەی لەندەھۆر بەدوو پێ ئەڕوا بەڕێوە. ڕەنگە نەتبیستبێ کە ئادەمیزاد ھەر کات بیانەوێ گاڵتە بەیەکێ لە خۆیان بکەن و بڵێن نەفامە، ئەڵێن: «ئەگەر ئەو دەستەی ھەڵیھێناوە داینێتەوە سەر زەوی ئەبێتەوە بەچوار پێ.» تۆی زرنگی ھۆشیار بێ گومان بیرت لەمە کردۆتەوە کە ئادەمیزاد شیرت ئەخوا و تەڕایی بۆ بەرخۆڵەکانت ناھێڵێتەوە. بەڕاست چ ڕوانگەیەک دڵتەزێنترە لە ڕوانگەی بەرخ تێبەردان، کاتێ کە ژنانی بێری بەشیرمەشک و مەڕدۆشکەی پڕ لە شیرەوە لە ناو ڕان دێنە دەرەوە و بەرخ و کارژەڵەی ساوای برسی بەکاڕەکاڕ و بالەبال بەشوێن دایکیانا ئەگەڕێن. بەڵام کاتێ ئەگەنە دایکیان ھەر فنچکی یەکەم تێئەگەن پێش ئەوان تاڵان کراوە و ھەڵچۆڕاوە. خۆیان ئەم دەردە بەسەر ئێوەی خانەدان دێنن، بەڵام کایەیەکیان ھەیە بەناوی «دایە مەمدە بەگورگێ». بێ گومان دیوتە کە مناڵانی ئادەمیزاد کۆ ئەبنەوە و یەکیان ئەکەن بەگورگ و یەکیان ئەبێ بەدایکی بەرخۆڵەکان، جا مناڵەکان بەدەوری دایکیانا ھەڵئەسووڕێن و ئەڵێن: «دایە مەمدە بەگورگێ، گورگە ددانی تیژە». بەڵێ، باشە گورگ ددانی تیژە، بەڵام بەم ددانە تیژانەوە نیوەی ئێوەی ئادەمیزادی نەوسنی تێر نەخۆر، خوێنخۆر نییە. گورگ گۆشتخۆرە، مەڕ گیاخۆرە، بەڵام ئادەمیزاد گۆشت ئەخوا، گژوگیا ئەخوا، میوە ئەخوا... تۆ ھیچ دڕندەیەک ئەناسی کە قەسابی دانابێ؟ \n\nکاکی بەڕێز! کاتی ئەوە ھاتووە بیر بکەیەوە جگە لەمە کە ئادەمیزاد شیرت ئەخوا، گۆشتی بەرخۆڵەکانیشت ئەخوا. من کە نازانم، بەڵام لە ئادەمیزادم بیستووە ئەڵێن، کەبابی گۆشتی بەرخ زۆر بەتام و لەزەتە. ناڵێم گۆشتی بەرخم نەخواردووە، بەڵام ئەوەندەم برسی بووە کە بیرم لە تام نەکردۆتەوە. ھەرچی خواردوومە بۆ ئەوەم خواردووە نەمرم. ئادەمیزاد لە ساڵی گرانییەکەدا یەکتریان ئەخوارد. بۆ من ھەمیشە ساڵی گرانییە. ئادەمیزاد ساڵێ جارێک وەک تێسوو تاڵانت ئەکا و خوری لەشت بەبرینگ ھەڵئەپاچێ و گوێ ناداتە ئەوەی کە لەشت بریندار ئەبێ یام نە. خوری و بەرگت ئەکا بەبەرگی خۆی و ھەزار شتی تری لێ دروست ئەکا. دەگەناڵی ئینگلیزی و پارچەی زەردی ئاڵمانی و مافوورەی ئێرانی. بڕوانە ئەمانە چەندە فڕوفێڵ ئەزانن. ناوی تۆ ھەر لە کوولەکەی تەڕیشا نییە. بەخودا بەگوێما ناچێ، کام ئادەمیزاد لە ھەموویان ڕاستترە لە گوریسی ناو ھەمبانە پێچ و پڵووچی زۆرترە. خۆیان ئەڵێن: «شتێ کە بۆ ماڵ پێویستە لە مزگەوت حەرامە.» کەچی تۆ ئەکەن بەسڵقی ڕووت تا خۆیان پۆشتە بنەوە. سەرەڕای ئەم ھەموو درۆ و ناپاکییە، بەمن ئەڵێن «تۆبەی گورگ مەرگە». نازانی لەبەرچی مەرگی من بەئاوات ئەخوازن؟ چونکە من وەک وشتری پێ پان باریان بۆ ھەڵناگرم. وەک سەگ کلکەسووتەیان لەبەر ناکەم و ببوورە چەشنی تۆ شیریان نادەمێ و نابمە دمەدۆی خێزانیان. تکایە بۆ درێژەدانی وتووێژەکەمان و بۆ ئەوە ژەنگی دوژمنایەتی لە دڵمان پاک کەینەوە تەشریف بھێنی بۆ ڕەوەزی پشت ماڵان تا باشتر باسی دوژمنایەتی ئادەمیزاد ڕوون کەینەوە. \n\nخوات لەگەڵ، برات گورگی برسی. \n\nئەم نامەیە پۆستەچی ھێنای و دای بەشوان و شوانیش ئەو ڕۆژە گۆڵەبۆری ناردە جێگای دیاریکراو. \nتا حەوتەی داھاتوو خواتان لەگەڵ."}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "تاپۆ و بوومەلێڵ", "poem_title": "ئەسکەندەر شاخی ھەیە", "poem_description": "١٩٧٢/١١/٠١", "poem_text": "پیاوێکی نزیک بە سی ساڵەی نە کورت و نە درێژ بوو. سمێڵێکی خورمایی و دەم و لێوێکی جوانی بوو. ڕانک و چۆغەیەکی کۆن بەڵام خاوێن، ئەندامی ڕێکی دائەپۆشی. سێ چوار گەز پشتێنی پەشمینەی گوڵ ورد نێوقەدی باریکی ئەبردە ڕێکی کەلەکەی. جامانەیەکی ڕەش و سپی لە سەر ئەبەست و لکێکی بەرئەداوە سەر کەوای مرادخانی. ھەتا دیبووم ھەر بەم بەرگانەوە دیبووم، بەڵام ھەمیشە لام وابوو ھەر ئێستە گۆڕیویەتی. خەڵک ئەیانکوت نەدوێنە، بەڵام ئەو ڕۆژە کە من چاوم پێی کەوت زۆر گەرموگوڕ چاک و خۆشی لەگەڵ کردم. زۆر ئادەمیزادی وا ھەیە کە بەڕواڵەت خۆ بەزل زان و خۆ لە لا زۆر دێتە بەرچاو، بەڵام کاتێ لەگەڵ دووای پەشیمان ئەبیتەوە کە بۆچ لە ھەوەڵەوە وات گومان بردووە. ناوی، کەم کەس ئەیزانی. ڕاستییەکەی ئەمەیە کە خەڵکی ئاوایییەکە لەو پەردەی ڕازە کە ئەو بەسەر خۆیا کێشا بوو، ئەترسان. ھەموو کەس باسی ئەکرد، بەڵام ھەمیشە وەک باسی شتێکی نھێنی بکەن، بەچپە ئەدوان. ھەموو شتێکی شاراوەی نەناسراوە، لەگەڵ ئەوەشا کە پیاو ئەکێشێ و کەڵکەڵەی ھان ئەدا ئەشیترسێنێ. چەشنی شەوێک کە لە بەرچاوی مناڵ پڕە لە جنۆکە و خێو. \n\nئەو ڕۆژە کە من قسەم لەگەڵیا کرد لە پەنا سێبەری مزگەوتا دانیشتبوو. بەربەیانێکی کەمێک ساردی پاییز بوو. بارانی دوێشەو گەڵای زەردی ڕیزە چنارەکەی نزیک مزگەوتی وەراندبوو. بایەکی نەرمی ئاماڵ سارد، گەڵای زەردی خەزەڵوەری ئەلەراندەوە، بەڵام نەیئەتوانی لە زەوی بەرزیان کاتەوە، چونکە بارانی دوێشەو تەڕی کردبوون و مڵاسی زەوی ببوون. گەڵاکان خشە و خشپەیان نەدەھات، بەڵام بەفووی ساردی دەمی با نیوە نووزەیەکی بەعاستەمیان لێ ھەڵدەستا. وەک ئەوە ئەچوو تۆ لە دەری دێوە لە سێباری شەوا، گوێت لە دەنگی بەئاسپایی ئاوایی خەواڵوو گرتبێ و ناڵەی نێوان دار و پچڕ پچڕی کچێکی تازە ساڵت بێتە گوێ کە خەونێکی ناخۆش ئازاری ئەدا. \n\nسڵاوم کرد و بێ ئەوە چاوەڕوانی وەڵامی بم لەسەر تاتەبەردی پەنایا دانیشتم و کوتم: «کوتوپڕ ساردی کرد.» سەری ھەڵێنا و گەشەیەک کەوتە سەر چاوی. گەشەیەکی تیژ تێپەڕ و بێ باوەڕ، وەک ئەستێرەیەک کە راخوشێ و بکوژێتەوە. وا دیار بوو ھەستی کردووە لەم ئاوایییەدا زۆر خۆشەویست نییە و بەلایەوە سەیر بوو کە من وا بێ ترس لە پەنایا دانیشتووم. کوتی: «ھەمیشە ھەروا بووە، ھێرشی کوتوپڕ! بێ ئەوە ئاگامان لە دەرد و مەرگی خۆمان ھەبێ، تاوێری زەمان بەسەرمانا دێ و ئەمانھاڕێ.» سەیرم کرد دەسرەدەستەکەی لە ناو دەستی بەھێزیا وەھا ئەکوشێ لەوانەیە دەسرەکە بدڕێ. ئەتکوت ئەیەوێ ھەموو ڕقی خۆی بکا بەھێز و بیدا بەپەنجەی دەستی و بیڕێژێتە ناو دەسرەکەیەوە. نیگای وەک بازی برسی ھەڵفڕی بۆ دوورەدەستێکی گوم و نادیار. ڕەنگێکی خۆڵەمێشی گلێنەی چاوی داگرت. ئەتگوت ساڵھایە ئەو گلێنانە بوون بەدوو شووشەی گردی بێ بزووتنەوە. لەبەر خۆیەوە گوتی: «دە ساڵ!» دە ساڵ خەم کووڕی کردبوو. دەستی بەپشتیەوە گرت و کەمێک خۆی ڕاست کردەوە. - «دەردێکی گەورەیە، بەڵام دەرکی ئادەمیزاد شێوەی کەوڵێکی بچووکی ھەیە و ھەزار دەریا خەم ئەبا.» کوتم: «باسی خەم ئەکەی. لات وا نییە ئەگەر بیدرکێنی خەمەکەت لەسەر سووک بێ؟» کوتی: «نەزیلەی ئەسکەندەر و شاخێتی.» کوتم: «نەمبیستووە» کوتی: «ئەڵێن ئەسکەندەر شاخی ھەبوو. ھەر سەرتاشێک سەری ئەتاشی بەم ڕازەی ئەزانی؛ بەڵام ھەموویان بەدەستووری ئەسکەندەر ئەکوژران. تا یەکێک لەو سەرتاشانە کە خزمی سەربڕی ئەسکەندەر بوو بەڕەڵا کرا. سەرتاش بەنھێنی ئەژیا و نەشیئەتوانی ڕازی ئەسکەندەر بدرکێنێ، تا تووشی نەخۆشی ھات. حەکیمان پێیان کوت، تۆ ڕازێکت ھەیە و لە دڵتا بۆتە گرێ. ئەگەر ڕازەکە دەرخەی ڕزگار ئەبی. سەرتاش ناچار چووە قامیشەڵانێکەوە و لەوێ چەند جار لە ژێر لێوەوە کوتی: «ئەسکەندەر شاخی ھەیە.» «با» ئەم دەنگەی کرد بەگەرووی زەل و قامیشەکانا. ھەر کات «با» ئەھات یا ھەر کات زەلێکی ئەو قامیشەڵانە ئەکرا بەبلوێر و بلوێرژەن فووی پیا ئەکرد، ئەم دەنگە لە گەرووی قامیشەکان ھەڵدەستا: «ئەسکەندەر شاخی ھەیە.»\n\nبێ دەنگ بوو. دیسان چاوی بڕییەوە کەلی ئەوپەڕی ئاوایییەکە. ڕۆژ تەواو گەرمی کردبوو. ھەڵمی زەوی تەڕ وەک دووکەڵی نێرگەلەی پیرە پیاوێکی دێھاتی بەرەو ھەوا ھەڵئەچوو. کوتم: «کابرای سەرتاش چی بەسەرھات؟ پاش درکاندنی ڕازەکە نەخۆشییەکەی لە کۆڵ بۆوە؟» کوتی: «ئەزانم ئەڵێی چی. ئەسکەندەر شاخی ھەبێ یا نەیبێ گرنگ نییە، گرنگ ئەمەیە گوێی نەبێ.» سەرم سوڕما بوو. نەمئەزانی ئەڵێ چی و لەپڕ ھەستم کرد منیش وەک ھەموو خەڵکی ئاوایییەکە لێی ئەترسم. ئەم کابرا گەنجە بەم ئەندامە ڕێک و جوانەوە، چی وەھا لە لەش و گیانیا ھەبوو کە بۆ لێ ترسان بشێ؟ \n\nدیسانەوە دەنگی خەمبار و پیاوانەی کە زۆر لە تەمەنی پیرتر دیاری ئەدا ھاتەوە بەر گوێم: «بەڵێ ئەکرێ ئەسکەندەر شاخی ھەبێ، بەڵام ئەگەر گوێی لە حاند ناڵەی دەردەداران کەڕ و نەبیست بێ...»\n\nقسەکەی تەواو نەکرد، دەستی بەئەژنۆیەوە گرت و ھەستا. چاوی لە چاوم بڕی، وەک ئەمە بیەوێ سپاسم بکا کە بۆ ماوەیەک لە تەنیایی دەرمھێناوە؛ بەڵام بەزار ھیچی نەکوت. سەری بەرداوە و ڕێگای گرتە بەر. لە پشتەوە لە پیاوێکی زورھانی لە کار کەوتوو ئەچوو. ئەتکوت سەری بەزۆر بۆ ڕائەگیرێ کە شۆڕ نەبێتەوە سەر سینەی. بێ ئەوە بزانم مەبەست چ بوو لەبەر خۆمەوە کوتم: «دە ساڵ! دە ساڵ خەم و دەرد! ماڵی ئادەمیزاد شێوەی کەوڵێکی بچووکی ھەیە و دەریایەک خەم ئەبا.»\nتا حەوتەی داھاتوو خواتان لەگەڵ"}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "تاپۆ و بوومەلێڵ", "poem_title": "شیعری باش کامەیە؟", "poem_description": "١٩٧٢/١١/١٨", "poem_text": "سەلام لە گوێگری بەھەستی بەرنامەی تاپۆ. زۆر جار ئەم پرسیارەمان لێ کراوە کە شیعری باش بە کامە شیعر ئەڵێن. ھەڵبەت ئێمە وەڵامی ئەم پرسیارەمان زۆر جار داوەتەوە و بەچەشنێکی گشتی ڕوونمان کردۆتەوە کە ھونەری باش بە چ ھونەرێک ئەکوترێ. ئەوەی وا ئێمە لەم بارەوە دەرمانبڕیوە بڕوای خۆمان بووە؛ بەڵام کۆتاییشمان نەکردووە لە بڵاوکردنەوە و نووسینی بڕوای جۆربەجۆر سەبارەت بەھونەر. ھەندێک ھەن کە ئەڵێن شیعر و وێژە کە بەشێکە لە ھونەر، کەڵکی نییە و قازانجێک بەکۆمەڵ ناگەیەنێ و تەنانەت بەرگری لە پێشکەوتنیشی ئەکا. ئێمە لە بەرنامە پێشەکانا کوتوومانە کە ئەم بڕوایە چۆن پەیدا بووە. تەنانەت تاقمێکی زۆریش لە زانایان ھەن کە دژی شیعر و وێژەن، بەڵام ئەگونجێ ھەموو ئەم دژایەتییانە لەمەوە پەیدا بووبن کە زۆر بەوردی سەیری پێشینە و ئەرکی ھونەر نەکراوە. میسداق و مەفھوومی ھونەر زۆر جار یەکتر ناگرنەوە. واتە سەرنج نەدراوەتە ئەم مەبەستە کە ھونەر خوڵقاوی ویست و نیازی کۆمەڵی سەرەتایی ئادەمیزاد بووە و گەورەترین یارمەتی داوە بەبەرەی ئادەمیزاد و ھەروەھاش کاتێ ھەڵبەست و نووسراوێکی بێ کەڵک کە بەداخەوە لە وێژەدا نموونەیان زۆرە و ڕەنگە زۆربەش بن، بەرچاو کەوتووە بەم ئاکامە گەیشتوون کە شیعر و وێژە بێ کەڵکە. بەلێکدانەوەیەکی تر ھەر کات میسداقی شیعر خراپ بووە، حوکم بەخراپ بوون و بێ کەڵکی مەفھوومی شێعر دراوە. کوتمان کە بەداخەوە شێعری بێ کەڵک زۆربەی شیعرە. ئەمەش ھۆی تایبەتی ھەیە. چونکە چینی ھەڵبژاردە، واتە ئیلیت زھiعز (ھەڵبەت ھەڵبژاردە لە باری زیادەبەشی ئابووری و دەسەڵاتەوە) سوودیان لەمەدا نەبووە کە شێعر ئەرکی کۆمەڵایەتی لەسەر شان بێ و بۆ ئەوان باشتر بوو کە شیعر لەجیاتی ھاندان و بزواندن، سستی و وەستان بگەیەنێ. تاقمێکی تریش ھەبوون کە لایان وابووە شیعر زیل و بەمە و ئاھەنگ و وشەی جوان جگە لە لاواندنەوەی پەردەی دڵ و گوێ بەکاری شتی تر نایە. ئەمانە چ سوورێئالیست بن، چ لایەنگری ڕۆمانی نوێ، چ دادائیست و چ تاقمی «ھونەر بۆ ھونەر»، ھەموویان ئەکرێ لە ژێر ئەم ناوەدا کۆ بکەینەوە؛ لایەنگرانی قالب و دیوی دەرەوە. ئێمە لەگەڵ ئەوەشا ئەزانین ئاھەنگ و وشەی جوان و ڕازاندنەوەی ڕواڵەتی وتار، بەشێکی گرنگ و ھێژایە لە شیعرا؛ بەڵام وەسیلەیە نەک ئامانج. مەبەستی ئەسڵی لە شیعرا ناوەڕۆک و کاکڵە نە ڕواڵەت و توێکڵ. شیعری فەننی و مامۆستایانە ئەمەیە کە ناوەڕۆکێکی بەکەڵکی ھەبێ لە ناو قالبێکی جوان و ڕازاوەدا و ئاھەنگی تایبەتی خۆیشی دۆزیبێتەوە. ئاھەنگی تایبەت شتێکی شیاوی لێ وردبوونەوەیە، چونکە ھەر شیعرێک بەپێی موحتەوا و واتەی خۆی ئاھەنگێکی تایبەت ئەخوازێ و بۆ ئاھەنگی تایبەتیش وشەی تایبەتی گەرەکە. بۆ نموونە شیعرێکی نەتەوایەتی و ھاندەر کە ئەیەوێ دەماری گەل پەرستی بەھێز کا، ئەبێ ئاھەنگێکی حەماسی ھەبێ و وشەی تایبەتی بۆ ھەڵبژێری. وەک ئەم نیوە شیعرە کە ئەڵێ: «پێ و چەک زرمەیانە و خرمە.» ئاھەنگی ئەم نیوە شیعرە نەرمونیان و ئەویندارانە نییە و زۆرتر لە ماڕشێکی سپایی ئەچێ و وشەکانیش لاوێنەرەوە و نەرم نین. بەڵکو ڕاپەڕێنەر و ھاندەرن. باسەکە باسی پێیە و چەک کە زرمە و خرمەیان دێ. ھەروەھاش ناوەڕۆک و مەفھوومی غەڕامی و ئەویندارانە یا واتەیەک کە لە بارەی تەبیعەت و جوانییەوە ئەدوێ پێتەویستی بۆ ئاھەنگێکی لاوێنەرەوە و نەرمونیان ھەیە و وشەکانیشی ئەبێ لەگەڵ ئاھەنگەکەدا یەک بگرێتەوە. وەک ئەم شیعرە: \n\nبەڵێ وای ئەتۆ، \nوەک زرێباری بن خێوەتی مانگەشەو\nبە مەندی شکۆدار و گەورە و گرانی\nبەڵام پێکەنە، تۆ پەریزادی گوڵخەندەرانی. \n\nلەم شیعرەدا وشەی زرێبار و خێوەتی مانگەشەو و پەریزادی گوڵخەندەران ھاتوون کە ھەموو وشەی نەرم و ئەوین بزوێنن. بەڵام کاکڵ لە شیعرا - کە بەلای ئێمەوە مەبەستی ئەسڵییە - ئەتوانێ دوو جۆر بێ: یەکەم کاکڵێکی ئەوتۆ کە کەڵکی کۆمەڵایەتی لێ وەرناگیرێ. واتە باسێک لە شیعرا دێتە گۆڕ کە یا زیانی زۆربەی کۆمەڵی تێدایە یا مەبەستێکی شەخسی و تاکی تێدا ھاتووە کە ناتەنێتەوە بۆ مەبەستێکی گشتی. وەک باسی ئەوینێکی ئەشڕافی و ھەڵدانی شەوێکی خۆش ڕابواردن، بێ ئەوە ئاوڕێک بۆ خەڵکی ئاسایی درابێتەوە. دووھەم کاکڵێک کە کەڵکی کۆمەڵایەتی تێدا ھەیە. ئەم مەفھوومە شیعرییانە دوو چەشنن، یا چەشنێکن کە قالب و وشەیەکی ساکار و نزیک لە دووانی ڕۆژانەی خەڵکیان ھەیە، یا قالب و دیوی دەرەوەیان کەمێک ڕەق و دژوارە و وشە و تەعبیری ڕازاوە و فەننی و دوور لە وتووێژی خەڵکیان تێدا بەکار براوە. سەبارەت بەم دوو چەشنە، دوو بڕوای جیاواز ھەیە: یەکەمیان ئەڵێ شیعر پێش ھەموو شت و پێش ئەوە کە وتارێکی وێژەوانانە و جوان بێ، پێویستە کەرەسەیەک بێ بۆ بزواندن و تێگەیاندن. جا ئەگەر قاڵبی وتارەکە ئەوەندە ڕەق بێ و وشەی ئەوەندە تەریک و تەعبیر و لێکدانەوەی پڕ پێچ و قەمچی تێدا ھاتبێ کە زۆربەی کۆمەڵ نەتوانێ کەڵکی لێ وەرگرێ، جیاوازی چییە لەگەڵ شیعرێکا کە ناوەڕۆکێکی دژی کۆمەڵی ھەیە. ھەندێکی تریش ئەڵێن شیعر ئەگەر ئەوەندە ساکار بێ کە تا ڕادەی وتاری ئاسایی نێوان خەڵکی گەڕەک و کۆڵان نزم بێتەوە، نابێتە شیعر؛ چونکە شیعر ئەبێ ڕەنگی عاتیفەی لێ بدرێ و لەگەڵ زانستا جیاوازی ھەبێ. بۆ نموونە باسی پیاوێکی برسی، یا مناڵێکی بێ دایک، یا دیمەنی ڕێگاوبانێکی کاتی پاییز نابێ لە شیعرا وەھا بکرێ کە لە زانستا ئەکرێ. \n\nلێکدانەوەی خەڵکی ئاسایی و دووانی ڕۆژانەیان چەشنێکی ساکارە لە زانست و شیعر. شاعیر ئەم چەشنە ساکارە زانستییە لە کارگای عاتیفەی شاعیرانەیدا بەڕەنگ و ڕواڵەتێکی تارا بەسەرا کشاو ئەڕازێنێتەوە و ناچار کەم و زۆر لە وزەی دەسکورتی خەڵک دوور ئەکەوێتەوە. ئەو تاقمە ئەڵێن شاعیر نابێ ناچار بکرێ کە وەک خەڵک ببینێ و لە ڕوانگەی خەڵکەوە بڕوانێتە سەر مەبەست. شاعیر ناچارییەکەی ھەر ئەبێ لەمەدا بێ کە بەسوودی ئەو خەڵکە بیر بکاتەوە و مەبەستەکانی وەھا نەبن کە زیانی گەلیان تێدا بێ. لایەنگرانی ئەم بڕوایە کە ئەڵێن شیعر ئەگەر ناوەڕۆکی کۆمەڵایەتی ھەبوو، با دیوی دەرەوە و فۆڕمی شیعرەکەش دوور بێ لە دووانی ڕۆژانەی خەڵک، ھەر ھونەرە و ھونەرێکی کۆلێکتیڤیشە. ئەڵێن شاعیر ھونەرێکی عاتیفی ئەخوڵقێنێ و عاتیفە، یانی ڕووبەڕووبوونی موحەڕیکاتی خاریجی و لێکدانەوەی دەروونی، یانی ئاوێتەبوونی زانست کە شتێکی نەگۆڕاوە و بەلای ھەموو کەسەوە ھەر یەک چەشنە لەگەڵ ڕیئەکسیۆن و عەکسولعەمەلی عاتیفی کە لە ھەر نیھاد و دەروونێکا جیاوازی ھەیە لەگەڵ نیھاد و دەروونێکی تر؛ لەبەرئەمەیە کە لە ھەرکەس بپرسێ دوو دوو ئەکا چەند ئەڵێ ئەکا چوار. بەڵام بڕوای دوو کەس سەبارەت بەجوانی، کە باسێکە لە ھەرێمی ھونەرا وەک یەک نییە. یەکێک چاوێکی گەش و ڕەشی پێ جوانە، ئەوی تر چاوێکی نیوەخەوی شینی خۆش ئەوێ. \nتا بەرنامەیەکی تر بەخواتان ئەسپێرین. شەوتان باش."}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "تاپۆ و بوومەلێڵ", "poem_title": "ئاوات ناوێکی خۆشە", "poem_description": "١٩٧٢/١١/٢٠", "poem_text": "ھەرکە فەرھاد ھات و دانیشت زانیم شەوێکی خۆشمان لە پێشە. من ماوەی ساڵێک بوو لەو ئاوایییە سپای زانست بووم، کەمتر کەس ناوی منیان ئەزانی. ھەر پێیان ئەکوتم ئاغای سپا یا ئاغای مودیر. من لە سنەوە چووبووم بۆ موکریان و بەڕاستی لەو ماوەیەدا ببووم بەئەوینداری ئەو ھەموو جوانییە دەس لێ نەدراوە کە ھیچ پەڵە و خەشی تێکەڵایەتی تێدا بەرچاو نەدەکەوت. خوسرەو کوڕی ئاغا بوو کە لە تاران گەڕابۆوە و ھەموو ئێواران ئەمدی بەبەرگی ئەفەندییەوە، پێچێکی کوردی لەسەر بەستبوو و چەند کتێبی بەژێر باوەشەوە گرتبوو، ئەچوو بۆ چنارستانەکەی ئەوبەری ڕووبارە بچووکەکەی ئاوایی. وەفا و مەحموودیش ھەڤاڵی من بوون کە ھاتبوون سەرم لێ بدەن. کۆمەڵی ئاوایی ئەوەندە بچووکە کە تۆ ئەتوانی ھەناسەی دانیشتووانی ھەست بکەی. ھەرچی ھەیە لە بەرچاوە. تەنانەت چاوداگرتنی گەنجانی و ژوانی پاش مانگ ھەڵاتنی نیوەشەوانی. دێ ئەوەندەت لەگەڵ ئەبێتە خۆماڵی کە زوو بەزوو پرێسکەی دڵیت بۆ ئەکاتەوە و ئەتکا بەھاوبەشی بزە و خۆشی و خەم و پەرۆشی. لەبەرئەمە لاتان سەیر نەبێ کە ھەر ئەو ڕۆژە کە وەفا و مەحموود بەسەری ڕووت و بەرگی شارییەوە ھەر کام بەجانتایەکەوە لەو ئوتومبیلە کە کاروانی نێوان دێھاتەکانی ئەکرد دابەزین و لەبەر دەرگای قوتابخانەکەدا کە ژوورێکی کرابوو بە ھۆدەی حەسانەوە و خەوی من، تەپ و تۆزی ڕێگایان لە خۆیان تەکاند. خوسرەو ئەم ھەواڵەی زانی و ھێشتا من تایبەتیترین پرسیارم سەبارەت بە«بەھار»ی دەزگیرانم مابوو کە لە ھەڤاڵەکانمی بکەم، کە خوسرەو پەیدا بوو. \n\nزۆر زوو، زۆر مەبەستمان دۆزییەوە کە ھەر چوارمان ئەمانتوانی لە بارەیانەوە بدوێین. لە باسی سینەماوە دەست پێ کرا و خوسرەو بەگورجی بڕوای ھەموومانی ھێنا سەر ئەوە کە فیلمی باش لە شەڕی باش کەمترە. پاشان باسی ویەتنام و ئەفریقای جنووبی و رۆدزیا کرا و ھەموو ئەمانزانی بازرە بووین و وەسەر خۆمانی ناھێنین. لام وایە وەفا بوو لەبەر خۆیەوە کوتی: \n\n«مالا یدرک کلە یترک کلە». من ویستم بڵێم ھەڵەت کرد، بەڵام بزەی سەر لێوی تێی گەیاندم کە ھەڵەکەی بەئەنقەسد کردووە و ئەیەوێ بڵێ سەرێ کە نایەشێ لە پرێسکەی مەبەستە. \n\nمەحموود کوتی: «یدرک» ڕیشەکەی کوردییە و لە مەسدەری درکاندنەوە ھاتووە و ئیتر بۆم دەرکەوت کە باس ناچارە بەرەو ھەرێمێکی تر لێ خوڕێ و چ ھەرێمێک جوانتر و ھەر لەگەڵ جوانییا بێ ئازارترە لە ھەرێمی بژوێن و سەوزی ئەوین. ھەستم کرد منی خانەخوێ لەسەرمە سەرەتای باسەکان دامەزرێنم، بەڵام ئەترسام نەکا لە لایەن ئەو سێ گەنجە ڕووناکبیرانەوە بکەومە بەر ھێرشی توانج. ڕاستییەکەی پێم خۆش نەبوو دیسانەوە بۆ ھەزارەمین جار گوێم لە کاوێژی وشەی بورۆکراسی و پێچ و مۆرەی دامەزرێنەر و ئەم باسە پڕوپووچانە ببێ. ھەرچۆنێک بوو لێبڕام بەچەشنێ کە ھەستیان نەژاکێنێ، باسەکە بگۆڕم. لە خوسرەوم پرسی لەگەڵ کچانی زانستگەدا نێوانی چۆنە، وتی «بێرناردشاو، نووسەری ئینگلیزی ئەڵێ: کچ دوو تاقمن.» وەفا بۆی تەواو کرد: «یا جوانن، یا زانستگایین» و ھەموومان پێکەنین. ئەم پێکەنینە ڕێگای بۆ من کردەوە کە زیاتر لەسەر باسەکە بڕۆم: «ڕاستی کوڕگەل سەبارەت بەئەوین بڕواتان چییە؟» ھەرسێکیان بەیەکەوە کوتیان: «ئەوین؟» و من ڕاچڵەکیم و خۆم ئامادە کرد بۆ ھێرش: «بەڵێ ئەوین. مەگەر شتێکی سەیرم پرسیوە.» خوسرەو کە ئەمەی لە دەرەبەگی بۆ مابۆوە زۆر قسە بکا و کەم گوێ بگرێ، کوتی: «ئەوین نەجیب زادەیەکی لێکەوتووە کە ئەمڕۆ کەس خەتی ناخوێنێتەوە؛ یا مەلێکی گەرمێن و کوێستانکەر بووە کە سەدەھا ساڵ لێرەوبەر بەرەو گەرمێن بووەتەوە و ھێشتاش نەگەڕاوەتەوە. خوا عالم کام ڕەشەبای توند باڵی شکاندووە، یا کەوتۆتە بەر شاڵاوی کام شمقاڕی کۆترخۆر؟»\n\nمەحموود لەبەر خۆیەوە کوتی: «بەرەو ڕۆژھەڵات چووە و لەوێ ھێلانەیەکی گەرم و نەرمتری دروست کردووە.»\n\nوەفا پرسی: «مەبەست لە ئەوین چییە؟» و من بۆم شی کردەوە: «مەبەست خۆشەویستی نێوان کوڕ و کچێکە، یا لانی کەم لێرەدا مەبەست ئەمەیە.» تووڕە بوو کوتی: «تۆ لە کەیەوە بەم بێ دەربەستییە کوفر ئەکەی؟ چی بۆتە ھۆی ئەمە کە بووی بەپووشی سەر ئاو؟»\n\nبەسەر خۆم نەھێنا و کوتم: «ئەوین ئەگەر ئەوینی ڕاستی بێ یەکجار جوانە و لەو شتانەیە کە ئەم ھەموو ھەناسە کێشانە، ئەم ژیانە بێ بار و بێ ئاکامە لەسەر پیاو سووک ئەکا.» خوسرەو کوتی: «باشتر بوو لە شارا بمێنێتەوە و دەفتەری بیرەوەری بۆ کچان بنووسێ.» وەک ئەمە لە توانجەکەی تێنەگەیشتبم، کوتم: «مەبەستم ئەوینی ڕۆمانتیک نییە. ئەو ئەوینە ئەڵێم کە لەسەر ڕاستەقینەی ژیان دامەزراوە.»\n\nوەفا کە ھێشتا ڕقەکەی دانەمرکابوو کوتی: «ژیان؟ کام ژیان؟ ھی ئەو کەسانە کە بەقامکی دەست ئەکرێ بیانژمێری؟ تۆ لە کوێی کاکی مامۆستای مناڵان؟ من لەو کاتەوە کە ھاتووم، بۆنی ناخۆشی گەڕەک و کۆڵانی ڕێ ئازارم ئەدا، تۆ خەریکی لەم ھۆدەدا کە سێبەری مناڵی ھەژار، وەک گیانی سەرگەردان سەمای تێدا ئەکا، تەدارەکی باڵەی «دەریاچەی قوو»م بۆ ئەگری؟»\n\nکوتم: «وەفا، شەو کڕ و کەڕە و نیوە نووزەی تۆ بەگوێیا ناچێ. کە وەھایە ھەرا مەکە با لانی کەم دەنگت نەنووسێ.»\n\nخوسرەو ئەمەشی ھەر لە دەرەبەگایەتی بۆ مابۆوە کە لای وابێ کەیخودایی و بڕیاری دوایی مافی ئەوە. کوتی: «شەوگار درێژە و عەبداڵ بەتاڵ. باسێکی تر بکەین.» بەڵام وەفا وەک بیەوێ کەنار بگرێ، ھەستا و خۆی بەسەیری دەرک و دیوارەکەوە سەرگەرم کرد. ماوەیەک لەبەر دیوارێکی ھۆدەکەما وەستا و پاشان کوتی: «گوێ بگرن! من دایکم نەخۆشە. ناوم ئاواتە. ئاغای مودیر ئەڵێ ئاوات ناوێکی خۆشە. ئەڵێ تۆ بەئاوات ئەگەی. ئاواتم ئەمەیە، باوکم ئەمڕۆ کە گەڕاوە بۆ ماڵ، ئەوەندەی پارە ھەبێ کە دایکم بەرێ بۆ لای دوختوور.»\n\nئەم چەند دێڕە قوتابییەکی من لەسەر دیوارەکەی نووسیبوو. \nبێدەنگییەک باڵی بەسەر ھۆدەکەما کێشا. شەو لە دەرەوە ڕەشتر دیار بوو و زۆر حەستەم بوو کەسێ لە ئێمە لەو کاتەدا بڕوا بکا مەلی ئەوین ئەگەڕێتەوە و لە پەنا شەتاوێک ئەنیشێ و زەمزەمەی ئاوازێک پڕ بەگەرووی ئەماسێ."}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "تاپۆ و بوومەلێڵ", "poem_title": "پێتڕۆس دووریانی نەمر", "poem_description": "١٩٧٢/١١/٢٠", "poem_text": "سڵاوێکی بەتین لە ناخی دڵەوە پێشکەش بەگوێگری ھۆگری ھونەر. بەھیواین بەرنامەکەتان بەدڵ بێ. لەم بەرنامەی ئەمجارەماندا باسی شاعیرێکی ھەرە گەورەی ئەرمەنیتان بۆ ئەکەین و لە سەرەتادا وەرگێڕاوی شیعرێکی ئەو شاعیرەتان بۆ ئەخوێنینەوە، تکایە گوێ بگرن: \n\nئەگەر دێوی دزێوی مردن، \nبەپێکەنینی ناحەزی ھەمیشەیییەوە\nبەسەرما بدا\nگیان و دڵی پڕ خەمم لە ناو بچێ\nوا مەزانن من مردووم، من زیندووم! \nئەگەر چرای ژینم لەسەر سەرینی سەرەمەرگم\nپڕشنگی ساردی دوایی بدا و دوا تریفەی بێ\nوا مەزانن من مردووم، من زیندووم! \nئەگەر زەنگی کلیسا، بانگەوازی مەرگم بکا\nعفریتی کردن بەقاقا بکەوێتە شوێن تەرمی ساردوسڕم\nوا مەزانن من مردووم، من زیندووم! \nئەگەر پیاوانی نزاکار و\nژنانی شینگێڕ و ڕوو داپۆشیو\nلە دوای دارە تەرمم پڕمەی گریانیان بێ\nو داری عوود بسووتێنن\nوا مەزانن من مردووم، من زیندووم! \nئەگەر بەئەسرین و فرمێسکی چاوی کەژاڵی دەزگیرانم\nبەئاوی چاوی کەسوکار و دۆست و ھەڤاڵم\nکێلی گۆڕم بخووسێ\nوا مەزانن من مردووم، من زیندووم! \nبەڵام ئەگەر گۆڕی من بێ ناونیشان\nلە گۆشەیەکی ئەم جیھانە پانەدا داکەوێ\nو بیرەوەریم لە یادی خەڵکا بێ ڕەنگ بێ\nئاخ... ئەو کاتەیە کە من ئەمرم! \n\nچەپکە شیعرێک بوو لە گوڵزاری ھەستی پێتڕۆس دووریان کە سەد ساڵ لە مردنی تێئەپەڕێ و بەواتەی خۆی ھێشتا زیندووە، چونکە گۆڕی، ڕووگەی لاوانی دڵپاکی ئەرمەنییە و بیرەوەرییەکانی لە یادی خەڵکا ڕۆژ بۆ ڕۆژ گەشتر و بەڕەنگتر ئەبێ. دووریان ساڵی ١٨٥١ی میلادی لە گەڕەکی ئەسکیوتاری شاری «ئەستەمبووڵ» لە دایک بووە و ھێشتا گوڵێک لە ھەزار گوڵی ژیانی نەپشکووتبوو کە گژەبای مەرگ تێکیەوە پێچا و ڕایماڵی. دووریان ٢١ ساڵ پتر نەژیا و ساڵی ١٨٧٢ی میلادی بەنەخۆشی ئازارە باریکە چاوی مەینەتکێش و دووربینی لە جیھانی بێ بەینەت پۆشی. باوکی «پێتڕۆس دووریان» ئاسنگەرێکی ھەژار بوو. لەبەرئەمە شاعیری ئەرمەنی لە مناڵییەوە، ڕواڵەتی ترسێنەر و دزێوی ھەژاری و برسییەتی ناسی، بەڵام لەگەڵ ئەوەشا کە یارمەتی باوکی ئەدا و ناچار بوو بۆ پەیداکردنی بژێوی خێزانەکەی کار بکا، توانی لە ساڵی ١٨٦٧دا خوێندنی ناوەندی تەواو بکا. دووریان بۆ بەڕێ بردنی خێزانەکە کە بەنەخۆشی دایکی و پیربوونی باوکی ھەموو قورسایییەکی کەوتبووە سەرشانی ئەو، دەستی دا کاری جۆربەجۆر. ماوەیەک کرێکاری کرد. پاشان لە چاپخانەیەکا خەریک بوو. ماوەیەک بەشاگردی چووە لای پزیشکێکی دەواساز، پاشان ھەرچەند مانگێک لە شوێنێکا خەریکی کارکردن بوو. حیسابداری، سەڕافی، مامۆستایی قوتابخانە، وەرگێڕی، نەقشگێڕی تئاتر، بڕێک بوون لەو کارانە کە «پێتڕۆس دووریان» کردنی بەپیشە. \n\nجۆششی ھەستی شاعیرانە لە نیھادی پێتڕۆس دووریانی تازە گەنجدا لە ھەڵقوڵینی کانییەکی ژێر گاشەبەردێکی زل ئەچوو کە بەھیچ بارێک ڕێگای نەبوو بۆ زەریە و زێ و نەدەزاندرا کە ئەو ئاوە ڕوونە پاکە لە وشکارۆی دەشتێکی قاقڕ و لە ژێر لەشی قورس و ڕەقی ئەو گاشەبەردەدا چۆن ئەجۆشێ و بناوانی ئەگاتەوە کام ڕووباری خورۆشان! ژیانی مناڵی دووریان جگە لە دووپاتەکردنەوەی شەوان و ڕۆژانی ڕەش و سارد و پڕ مەینەت ھیچی تر نەبووە. ئەی ئەم ھەموو جوانییە، ئەم ھەموو گوڵزار و بەھارە لە دەروونی پێتڕۆس دووریاندا پشکووتووی کام ھەناسەی مەسیحایییە؟ ! \n\nدووریان لە سێزدە ساڵیا دەستی کرد بەشیعر کوتن و چەند نومایشنامەی نووسی کە ھاتنە سەر شانۆ و ناوبانگی بە وڵاتا بڵاو بۆوە، بەڵام کاربەدەستانی تئاتر لە گەنجی و ئاتاجی دووریان بەسوودی خۆیان کەڵک وەرئەگرت و زۆریان بۆ ئەھێنا. لەو سەردەمانەدا بوو کە نومایشنامە ھەرە بەنرخەکانی خۆی نووسی، وەک «ئارداشیسی سەرکەوتوو» و «ڕووخانی بنەماڵەی ئەشکانی» و «گوڵی سوور و سوێسنە» و «خاکی ڕەش». ھەموو ئەم نومایشنامەیانە لە لایەن خەڵکەوە بەباشی وەرگیران و بوونە ھۆی ناوبانگ و خۆشەویستی پێتڕۆس دووریان. بەڵام جەرگی زامار و ھەستی بەکەم گیراو و دڵی شکاوی دووریان بەم سەرکەوتانە نەھاتەوە سەرخۆ. ھەژاری و دەسکورتی لە لایەکەوە و لە لایەکی ترەوە ستەمی نەتەوایەتی کە لەسەر ئەرمەنییەکانی ئەو کاتەی سەردەمی عوسمانی ھەبوو، بەرز و نزمی بێ بڕانەوەی ژیان، ئەوەندەیان شاعیری بەھەستی ئەرمەنی شەکەت کرد کە ساڵی ١٨٧١ ئازاری سیلی گرت و لە جێگا کەوت. ساڵێک لەگەڵ دێوی زاڵی مردن دەستەویەخە بوو، پاشان لە تەمەنی ٢١ ساڵییا و پاش تەمەنێکی کورت و پڕ مەینەت، بەڵام بەپیت و بەرەکەت دوا ھەناسەی ھەڵکێشا و گیانی بوو بە پەپوولەی باڵ زێڕینی گوڵزاری ئەوین و جوانی. \n\nسەرەڕای تەمەنی کورت و کەم خایەن، پێتڕۆس دووریان چەن شاکاری گەورەی لە وێژەی ئەرمەنییا خوڵقاندووە کە بریتین لە ٩ مەقالە، ١٥ نامە، شیعرێکی درێژی شیوەنی، ١٣ نومایشنامە و ٤١ پارچە شیعر. ئەم شوێنەوارانە وەک گوڵێکی ھەمیشە بەھار لە گوڵستانی وێژەی ئەرمەنیا ئەمێننەوە و ھەرگیز سیس بوون و ژاکانیان بەسەرا نایە. شوێنەواری ئەو شاعیرە چەن جار لە ئەستەمبووڵ، بەیڕووت، ئێرەوان، ویەن، باکۆ، وێنیز، نیۆیۆرک و حەڵبا لە چاپ دراوە. «سەمبات پانۆسیان» ھەڵسەنگێنەری ئەرمەنی سەبارەت بەدووریانی شاعیر ئەنووسێ: «لە ناو ئاسمانی تەمگرتووی وێژەی کۆنی ئەرمەنییا. شیعرەکانی پێتڕۆس دووریان ئەڵێی پەلکە زێڕینەیەکی ھەمیشەیین». بەڵێ گوێگری بەڕێز، بەم چەشنە سەرپەنجەی ھونەر، زەمان و کات ئەکا بەدیلی کۆششی زاڵی خۆی و مردنی لەش بەھۆی دەستی عیسای ھونەرەوە ئەبێتە ھەرمان و ژیانی ھەمیشەیی بۆ گیان. لەگەڵ پێتڕۆس دووریان دووپاتەی ئەکەینەوە، ئەگەر ئەسرین و فرمێسکی چاوی کەژاڵی دەزگیرانم و ئاوی چاوی خزم و کەسوکار و ھەڤاڵانم کێلی گۆڕەکەم بخووسێنن وا مەزانن کە مردووم، کاتێ ئەمرم کە گۆڕم نەناسراو بێ و یادم لە دەروونی خەڵکا نەمێنێ. \n\nپاش سەد ساڵ ئەمڕۆ ئەنترۆپۆلۆژیستێکی ھەرە گەورەی ئەرمەنی لە ئێرەوان، خەریکی داڕشتنی پەیکەری ئەو شاعیرەیە. \n\nڕاستی مردن پارووی گەورەی پێ قورت نادرێ. پیاوانی مەزن بەگەرووی تەنگی مەرگدا ناچن. مەرگ بۆ ئەوان خەوێکی خۆشی ئەبەدییە و گەشتێکە لە ئەسیری لەشەوە بۆ ئازادی گیان. \n\nتا حەوتەی داھاتوو خواتان لەگەڵ. \nشەوتان خۆش."}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "تاپۆ و بوومەلێڵ", "poem_title": "پڕشنگی ھەتاوی بیری غەزالی", "poem_description": "١٩٧٢/١١", "poem_text": "سەلام لە گوێگری بەڕێزی بەرنامەی تاپۆ. \n\nکاک ئیسماعیلی عەلی بابایی، سپای زانست لە مەرەندەوە پرسیاری کردووە: «ئیمام محەمەدی غەزالی کێیە؟ ئاخۆ لە ڕیزی نووسەرانە یا فەیلەسووفان و یا ئەندامێکی کۆمەڵی عارفان و خواناسانە؟»\n\nبرای خۆشەویست. وا دیارە خۆت لە بارەی غەزالییەوە گەلێک شت ئەزانی، چونکە پرسیارەکەت ھەموو شتێکی لێ دەرئەکەوێ. غەزالی ھەم نووسەرە، ھەم فەیلەسووف و ھەم خواناس، بەڵام داستانی ژیانی ئەو زانایە لە دوو قۆناخی جیاواز پێکھاتووە. لە قۆناخی یەکەمی ژیانیا زانایەکی گەورەی ئایینی بوو و لە قۆناخی دووھەما واتە لە تەمەنی ٣٨ ساڵییا ڕێگای فەلسەفە و عیرفانی گرتە پێش، بەڵام فەلسەفەی غەزالی لە ئەخلاق و ڕەوشتی ئینسانییا کورت کرابۆوە و لە ڕاستییا فەلسەفەی عیرفان و خواناسی بوو. غەزالی لە ساڵی ٤٥٠ی کۆچیدا لە دایک بوو. باوکی جۆڵا بوو و خۆی بەمناڵی دەستی کرد بەخوێندنی زانستی و ئایینی و لە ماوەیەکی کورتا ناوبانگی بەھەموو وڵاتە ئیسلامییەکانا بڵاو بۆوە. لە ساڵی ٤٨٨دا لەپڕ گۆڕانێکی سەیری بەسەرا ھات. دەرس و مەدرەسە و قیل و قاڵی بەجێ ھێشت و بەرگی مەلایانەی داکەند و ئاوارە و ڕەبەن دەستی کرد بەگەڕان. ماوەیەکی زۆر لە دوودڵی و گومانا مایەوە تا لە ئاکاما مرازی خۆی لە ڕێگای عیرفان و سەیر و سلووکا دۆزییەوە. ئەم چەشنە ژیانە لە ژیانی مەولانا جەلالەددینی ڕۆمی ئەچێ. سەعدی خوالێخۆشبوو دژی ئەم تەریکی و تاکییە بووە و ئەڵێ: \n\nشیخی به سوی مدرسه آمد ز خانقاه\nبشکست عهد صحبت اهل طریق را\nگفتم میان عالم و عابد چه فرق بود\nتا اختیار کردی از آن این فریق را\nگفت: این گلیم خویش به در می برد ز موج\nوان جهد می کند که بگیرد غریق را\n\n\nغەزالی پاش ئەم ھەموو سەرگەردانییە، ڕێگایەکی ڕاستی بۆ گەیشتن بە بەختیاری ڕاستی دۆزییەوە و تا کاتێ مردن ھەنگاوی ئەوی لە پیاسە خست، لە بڕینی ئەو ڕێگایە ماندوو نەبوو. «کیمیای سەعادەت» کە بەنەسرێکی جوان و ڕووح سووک و لەبەردڵان و بەشێوەیەکی ساکار نووسراوە و ھێندێک کەس بەشاکارێکی وێژەیی ئەزانن، دەسکەوتی ئەو سەیر و سەفەرەیە. کیمیای سەعادەت، دائیرەتولمەعارفی کامەرانی و ڕزگاری، گاھێ ئەوەندە لە ھەرێمی گیان و ھەستی ئادەمیزاد نزیک ئەبێتەوە کە لێدانی دڵی مرۆڤایەتی لە ناو دێڕەکانیا دێتە بەرگوێ. زۆر دەستووری ئەخلاقی ئەوتۆی تێدایە کە لە ڕەوانناسی و مەعرەفەتەلڕووحی ئەمڕۆشا بەئەسڵ و پایەیەکی نەگۆڕاو ناسراوە. وەک ئەمە کە ئەڵێ: «دڵی پاکی مناڵ وەک گەوھەرێکی ھێژا وەھایە، وەک مێو نەخش ھەڵگرە و ھێشتا ھیچ گەردێکی لێ نەنیشتووە. وەک زەوی بەیاری بەڕێژە و ھەر توویەکی لێ بچێنی دێتە بەر، ھەر کارێکی کە بەدەس پیاوێکی گەورە جێبەجێ ئەکرێ بەمناڵی لە نیھادیا ھەوێنی بەستووە.» غەزالی کردەوەی باش و بیرکردنەوەی باش و خۆبەخت کردن لە ڕێگای مرۆڤایەتییا ئەکاتە سەرمەشق و تەنانەت گیاندارانی تریش ئەھاوێتە داڵدەی بەزەیی خۆیەوە و ئەڵێ: «پیاوی گەورە بەم تایبەتییانە دەرئەکەوێ و ئەناسرێتەوە؛ خۆ بەکەم گرتن، خۆ ھەڵنەکێشان بەسەر خەڵکی ترا، بیری باش کردنەوە، لێبووردن و خۆبەخت کردن، درۆ نەکردن، بەرگی ساکار و خواردەمەنی ساکار و جووڵانەوە بەپێی زانستێ کە ھەیەتی.»\n\nپاشان ئەڵێ: «کوڕم بێ گومان بە کە زانستی نەزەری یارمەتی مرۆڤ نادا. ئەگەر پیاوێک لە بیابانێکا دە شمشێری ھیندی و چەکی تریشی ھەبێ و خۆیشی زۆر پاڵەوان و شەڕکەر بێ و شێرێک ھێرشی بۆ بێنێ، بەشەرتێ لە چەکەکانی کەڵک وەرنەگرێ، مەترسی لێ دوور ناکەوێتەوە و ئەگەر زانایەکیش ھەزاران مەبەستی زانستی بخوێنێ و فێریان ببێ بەشەرتێ لە کردەوەدا کەڵکیان لێ وەرنەگرێ، لە ھەڵەکردن و سەرلێشێوان نایپارێزن.»\n\nغەزالی لە جێگایەکی ترا ئەڵێ: «کاری پیاوان دان بەجەرگا گرتن و بەشێنەیی بوون و سەر لێ نەشێوانە. لەگەڵ خەڵکا ڕوو خۆش بە و ھەموو کەس لە خۆت پێشتر بگرە، تا لە دڵی خەڵکا جێگات ھەبێ. کۆمەڵ بانگ کە بۆ کاری باش و وریایان بکەوە کە چەوت نەڕۆن. کەسێک کە ئەم دوو دەستوورە بەڕێوە نەبا بەرە بەرە دڵی ڕەش ئەبێ و جیاوازی نێوان باش و خراپ نازانێ. کەسێک کە نیازمەندە و ئاتاجە، چاکەی لەگەڵ بکە، ئەگەر لە دەستت نەھات ھاودەردی بە. ھیچ کەس شیاوی ئەوە نییە کە بەبرسییەتی سەر بنێتە سەر سەرین.» ئەم وتەی غەزالی یەکجار بەکەڵکە. زۆر جار بیستراوە کە ئەڵێن ئەمە کاری خودایە، کەسێک ھەژار و نەدار و نەخۆش و دەسکورت بێ. بەڵێ ڕاستە کە خودا شارەزایە کە ئادەمیزاد چی بەسەر دێ و چارەنووس ئەزانێ؛ بەڵام ئەمە نابێتە بەڵگە کە خودا بیەوێ کەسێک لە کەسێکی تر بەختەوەتر بێ. \n\nغەزالی فەیلەسووف و زانایەکی بێ وێنە بووە و تەمەنی لە لێکۆڵینەوە و نووسین و ئامۆژگاری کردنا، بەسەر بردووە. شوێنەوارە بەرزەکانی بۆتە ھۆی ئەمە کە ناوبانگی لە ئوڕووپای سەدەکانی ناوەڕاستا بڵاو بێتەوە و کار بکاتە سەر بیروبڕوای فەیلەسووفانی ئوڕووپایی. دیکارت سەدەھا ساڵ پاش غەزالی ئەڵێ: «من بیر ئەکەمەوە، من ھەر ئەوەم کە ھەم» ئەمە ھەر وتەکەی غەزالییە کە کوتوویە: «بیرکردنەوە بەڵگەی ھەبوون و وجوودە.» کانت و بیلز پاسکاڵ دوو فەیلەسووفی تری ئوڕووپایین کە زۆریان کەڵک لە نووسراوەکانی غەزالی وەرگرتووە. \n\nئیمام محەمەدی غەزالی، فەلسەفەی ھەر تا ئەو جێگای قوبووڵە کە یارمەتی بدا بەبەرزبوونەوەی گیانی مرۆڤایەتی و ڕەوشتی پەسندکراو. لەبەرئەمە ئەتوانین بڵێین کە غەزالی فەیلەسووفێکی ئینسان دۆست و ئەخلاق پەرستە. غەزالی ھەموو توانای خۆی تەرخان کردووە بۆ نواندنی خۆی. باش و خراپ لە دەروونی ئادەمیزادا بەھەموو ھێزێکەوە لایەنگری ڕەوشتی جوان ئەکا و ھەڵمەت ئەباتە سەر خدەی خراپ و ناپەسند. بەزمانێکی ساکار خەڵک تێئەگەیەنێ کە ژیان لە ڕوانگەی مرۆڤایەتییەوە چییە و ئەڵێ: \n\n«ئەگەر ئەتەوێ باری ژیانت لەسەر سووک بێ خۆت لە تەماع دوور بگرە و زۆر بەخەمی سامانەوە مەبە! چاوەڕوانی ڕاستی لە تەماعکار مەبە و لە نیھادی بێ بنیچە و بێ خانەدانا بەشوێن ئەمەک و وەفادا مەگەڕێ.»\n\n«... پیاو ئەو پیاوەیە کە لەگەڵ ھەموو کەس باش بێ، بێ ئەوە بیر لە باشی و خراپییان بکاتەوە. دڵ چەشنی ئاوێنەیە و خووی خراپ چەشنی دووکەڵ ئەو ئاوێنەیە تاریک و لێڵ ئەکا. باشی لەگەڵ بەندەی خودا گەورەترین خواپەرستییە.»\n\nئەمە چەن وتەیەکی کورتی غەزالی بوون، کەسێک کە بیەوێ باشتر لە فەلسەفەی ئەو خواناسە تێبگا پەڕاوی کیمیای سەعادەت بخوێنێتەوە زۆر بەکەڵکە. \nتا حەوتەی داھاتوو بەخواتان ئەسپێرین. شەوتان باش."}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "تاپۆ و بوومەلێڵ", "poem_title": "ڕووبەندی شار", "poem_description": "١٩٧٢/١٠", "poem_text": "چەن ساڵ تەریک بووم لە ھەوای بژوێنی بنار و وردە وردە خەریک بوو لە بیرم بچێتەوە ژیانی لادێ؛ بەرە بەرە بۆنی دووکەڵی شاری گەورە کە چەشنی تووتنی خاو گەرووگر بوو، جێگای بۆنی مێخەکی بەرۆکی کچی لادێ و ھەناسەی زیندووکەرەوەی شنەی بەربەیانی دۆڵی پڕ گوڵی کێوی لەبەر لووتم ئەگرتەوە. لە شاری بەزەنا زەنا ئاخنراوەوە ڕووم کردە لادێی بێ دەنگ. ئەتکوت لە چەقەخانەی مزگەوتی وەرزی زستانەوە چوومە ناو کۆڵانی دێ. بەیانی زوو بەجرووکە و جریوەی سێروو و چۆلەکە لە خەو ھەڵدەستام. سەر لکی دار ھەر جمەی ئەھات. جار جار وەک پەڵە ھەورێکی بچووکی ڕەش ئەڕەوین و دیسانەوە یەکتریان ئەگرتەوە. پەڕەسێلکە وەک یادێک کە خۆی لە پەردەی بیرەوەریمدا بنوێنێ و ماوەیەک کورت بخایەنێ و پاشان لە سنووری تەم گرتووی خەیاڵا گوم بێ، بەبەردەمی پەنجەرەی ئاواڵەی ھۆدەکەما ھەڵئەفڕین و من تەنیا وشەی باڵیان و جریوەی تێکڕایییانم بۆ ھەست ئەکرا. ھەموو شت لەم بێ دەنگییەدا کەڵکەڵەی بیر و خەیاڵی ئەخستە مێشکەوە. بیری ھەبوون. بیری ھەر مان و خودا. بیری ئەوین و ژین. \n\nھێشتا کۆڵانەکانی دێ بزەی بوومەلێڵیان نەکردبوو بەقاقای خۆرەتاو کە من ئەچوومە سەر تەپکەی بەردینی بەرامبەر بەئاوایی. لە پەنا بەردێکا کە ھێشتا زۆری مابوو تیشکی گەرمی خۆر فێنکایی سایەقەی شەوی لێ وەرگرێتەوە پاڵم ئەداوە و ئەمڕوانییە ئاوایی کە چەشنی کۆترێکی خەوتوو سەری لە ژێر باڵی دەردەھێنا و چاوی بەھەر چوار لادا ئەگێڕا و تاسەی فڕین گەرووی پڕ بەستەی ئەماساند و باڵی لێک ئەدا. پۆلێکم مناڵ ئەدی کە ھەر کام چەند بەرخۆڵەی بچووکیان وەپێش داوە و بەرەو دەری دێ ئەیانبەن. دەنگی مەشکەژاندن و نرکەی کابانی مەچەک خڕ ئەبوون بەمێلۆدی ئاوایی. لە پشت سەری منەوە، خۆر وەک تەشتێکی مسی پڕ ئاگر دەرئەکەوت و سێبەر و تارمایی لەبەری ئەڕەوین. کۆڕیلکەی بەردی لە ژێر پڕشنگی ھەتاوا وەک چاوی شینی کیژێکی تازە لە خەو ھەستاو ترووسکەی ئەھات. ڕەنگی تاراوی کانیاوێکی بچووک بەھەڵاتنی خۆر ئەگەڕایەوە بۆ ناو ھەموو دڵۆپەکان و لە گەردەنی زەرد و زۆڵی جاڕە گەنمێکی دروێنەکراو ئەبوو بەملوێنکەی مرواری. \n\nخەریکی بیرکردنەوە بووم و گەیشتبوومە سەر ئەو مەبەستە کە ھەندێ لە ئادەمیزادان لە شاری گەورەدا لە ناو کۆشکی چەند نھۆما بەھەزار دەزگای وردەکاری سنعاتی، سامان و دارایی خۆیان بۆ ناژمێردرێ و ھەندێکیش لە ئاوایییە بچووکەکاندا بەقامکی تاکە دەستێک سەروبەری ماڵ و سامانیان لێک ئەدەنەوە. \n\nدەستێکی میھرەبان کەوتە سەر شانم و دەنگێکی پیاوانە و کەمێک گڕ کوتی: «بەیانی باش!» لام سەیر بوو کە ئەم دەنگە ھی ئەم گەنجە بێ کە بێ گومان بەھەموو تەمەنی نەیدەکردە بیست بەھار. ئێمەی ڕاھاتووی ترس و خۆگرتنی شار، بەھەڵکەوت ئەبێ بەم ساکارییە مل دانەوێنین بۆ ڕاستەقینەی برایەتی و بەرەی ئادەمیزاد. کەم کەس ھەیە لە شاری گەورە، ڕووبەندێکی بەڕووەوە نەگرتبێ بۆ ئەوە خۆی لە ژێرا بشارێتەوە. ئەو سڵاوە بەڕواڵەت گەرموگوڕانەی ناو داڵانی ئیدارەکان، کڵاو ھەڵگرتنی ناو شەقام، خوڵک کردن و فەرموو کوتنی ناو کۆڵان، کەمی وا ھەیە ھی ئەو کەسە بێ وا لە ژێر ڕووبەندەکەدایە. ئێمە تەواوی تەمەنمان نەخش ئەگێڕین و گاھێ لە بیرمان ئەچێتەوە کە خۆمان چین و کێین و چیمان ئەوێ. تەنانەت لە ناو خاووخێزانیشا کەم وا ھەیە ڕووبەندەکەمان داڕنین و ببینەوە ئادەمیزادێکی بەڕاستی کە ئەتوانێ بێ ترس بڵێ «خۆشم ئەوێی.» ناچارم بڵێم لە خەویشا ڕووبەندەیەک - کە لە پێشا ئەمانکوت ئەبێ ھەمانبێ، چونکە «شار شاری کوێرانە» و ڕووبەندە دەستێکە بۆ گرتنی بەرچاومان - ھەر بەڕوومانەوەیە، چونکە ئیتر ڕووبەندە نییە، ئەندامی خۆمانە. تەنھا کاتێ کە ئەچینە لادێ و ئەم ھەموو ساکارییە، ئەم ھەموو ڕەفتارە سروشتییە ئەبینین، ھەست ئەکەین کە ڕووبەندەی شار کەڵکی نەماوە. \n\nگەنجەکە لە لام دانیشتبوو. چاوی لە پۆلێک کچ بڕیبوو کە لە کانیاوەکەی خوار دێوە ئەگەڕانەوە. خۆرەتاو لەسەر کوڵۆنجەی مەخمەر و ئەتڵەس و کراسی زەرد و سووریان سەمای ئەکرد. لاوەکە کوتی: «ئەوەیانە وا گۆزەیەکی سووری بەسەر شانیاوەیە! بڕوانە بەژن و باڵای، ئەڵێی بەختی خودا پێداوانە، ڕاست و ھەڵچوو. ھەموو ساڵێ کاتی دروێنەی گەنم ئەیبەمە ناو گەنمەکان، ئەگەر گوڵی گەنمەکان بەئەندازەی بەژنی نازەنینی بەرز بن، ئەو ساڵە داھاتمان باش ئەبێ. لەم دوورەوە بەرچاو ناکەوێ. \n\nپرچی وەک تووی کاخڵی و ڕیشی گوڵە پێغەمبەرە زەردە. لارولەنجەی لە کەروێشکەی گەنم و جۆ جوانترە. دەنگی لە قاسپەی کەو دڵڕفێنترە.» کەمێک ڕوانی بۆم و کەمێک بەشەرم و دڵشکاوییەوە کوتی: «نا، سوودی نییە. وا دیارە تێناگەی ئەڵێم چی.» پاشان بێ ئەوە ھیچ بڵێ ھەستا و گورج و گۆڵ ڕووی کردە ھەورازی پشتی تەپکەکە. بیرم کردەوە، ئەمانە چەند دڵ ناسکن. چەند زوو ھۆگر ئەبن و چەند زوو سڵ ئەکەن. ئاخۆ بۆ ئێمە زۆر سەخت و دژوار نییە پردێک ھەڵبەستین بۆ ھاتوچۆی دڵی ئێمە و ئەوان؟ ! ئاخۆ ھەر قسەی زل نییە ئەوانە کە لە ھۆدەی پڕ لە دووکەڵی چغارە و پڕ لە کتێبی کۆمەڵناسیدا ئەیانڵێین؟ ! \nتا حەوتەی داھاتوو بەخوای گەورەتان ئەسپێرین."}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "تاپۆ و بوومەلێڵ", "poem_title": "ئادەمیزاد و ئەشیا و ھونەر", "poem_description": "١٩٧٢/١٢/٢٧", "poem_text": "سەلام لە گوێگری بەھەست و ھونەرپەرست. \n\nئادەمیزاد تاقە دارێکی تەریک نییە لە دووڕگەیەکی گەمارۆ دراو بە حەوت دەریا. لە پایانی بێ سنووری ھەبوونا. ئادەمیزاد بەشێکە لەو پەیکەرە کە پێی ئەکوترێ کەون و لەگەڵ بەشەکانی تری ھەبوونا پەیوەندی ڕاستەوخۆی ھەیە. ئادەمیزاد تێکەڵ و ئاوێتەی کۆمەڵە کە لە جەمبوونەوەی ئادەمیزادانی تر پێک دێ. ھەروەھا تێکەڵە لەگەڵ شت؛ واتە ئەو شتانە کە زیندوون و زیندوو نین. با نەچینەوە سەر ئەو باسە فەلسەفییە کە بڕوای وایە ئادەمیزاد لە جیمادییەوە بوو بەنامی، پاشان بووە بەزیندوو و ئەمجار بوو بەئینسان و لە ئینسانییەوە بەرزتر ئەبێتەوە بۆ پلەیەکی ئەوتۆ کە ئاوەزی بەشەری ناگاتێ! ئێمە لەم بەرنامەیەدا باسی ئادەمیزاد و ئەشیا ئەکەین بەلێکدانەوەیەکی وێژەیی و ھونەری ئەڵێین ئادەمیزاد لەگەڵ ئادەمیزادی ترا ئەژی و لە ناو ئەو شتانەدا ئەژی کە دەوریان لێداوە. ئاخۆ ئەو ھەوایە کە ئادەمیزاد ھەڵیئەمژێ، ئەو ئاوە کە ئەیخواتەوە، ئەو ھەتاوە کە گەرمی ئەکاتەوە و گوڵی بۆ ئەپشکوێنێ و ئەو بارانە کە بەسەر کێڵگەیا ئەبارێ، ھەموویان شت نین؟ ! تەنانەت ئەو دڕکە کە لە پێی ڕائەچێ و ئەو بەردە کە سەری ئەشکێنێ، بەکورتی ھەموو ئەو شتانە کە خێر و خۆشی ئەدەنێ یا خەم و تاڵی بۆ پێک ئەھێنن، لە ھەبوونی ئادەمیزاد کارێکیان بەدەستە و دەورێک ئەگێڕن! \n\nئاخۆ لەزەت و خۆشی نابێتە مانای ژیان و خەم و پەژارە و دەرد و کەسەر و نەخۆشی لەوپەڕی خۆیا، ناگاتە مردن؟ ! \n\nکە وەھایە ئایا مەرگ و ژیان دوو شت نین و ئێمە ناتوانین مانای شت ئەوەندە بڵاو بکەینەوە کە تەنانەت مەرگ و ژیانیش لە ھەرێمی دەسەڵاتیا جێی ببێتەوە؟ ! \n\nتەنیا شت، واتە ئەشیا نین کە لە ئادەمیزادا تەئسیریان ھەیە، ئادەمیزادیش کار ئەکاتە سەر شت. ئەیگۆڕێ، لێکی ئەداتەوە و شتی بۆ نوێتر پێک دێنێ. پێوەندییەکە لە نێوان ئینسان و شەیئدا ھەیە، ژیانی بیر، واتە حەیاتی زێھنی ئادەمیزادە کە بەزمانی فەڕەنگی پێی ئەکوترێ mind (مایند). \n\nئادەمیزاد کاتێ بەلەش و بەئاوەز و تاقیکاری لەگەڵ شتا ڕووبەڕوو بێ، زانست لەو بەرەنگارییە پێکدێ. بۆ نموونە ھەوا ساردە، لەشی ئادەمیزاد ئەتەزێ و ئازار ئەبینێ. جارێک و دووان و سیان، پاشان ئادەمیزاد کەوڵی حەیوانێک کە خۆی ڕاوی کردووە بەخۆیا ئەپێچێ، ھەست ئەکا گەرمی بۆتەوە. ئەوجار بۆ بەرگری لە سەرما کەوڵ بەخۆیدا ئەدا. بۆ ئەوە کە کەوڵەکە باش بەلەشیەوە بچەسپێ و لە کەلێنەکانییەوە «با» لەشی ئازار نەدا، کەوڵەکە ئەدوورێ و وردە وردە ئاوەز و تاقیکاری یارمەتی یەک ئەدەن و بەرگ بەچەشنێ کە ئەمڕۆ ھەیە دروست ئەکرێ و ئەمڕۆ زانستی ئادەمیزاد کە لەو تاقیکارییە وردە وردانە پێکھاتووە، زۆر شت لەم بارەیەوە ئەزانێ. ئەزانێ کە بەرگی ڕەش گەرما زیاتر ئەگرێ؛ خوری لە لۆکە گەرمترە و بۆ ھەموو ئەو زانستانەش بەڵگەی عیلمی بەدەستەوەیە. ئەمە بەرەنگاربوونی لەشی ئادەمیزاد بوو لەگەڵ تەبیعەت. ھەروەک کوتمان ئادەمیزاد کاتێ کۆسپێکی لەسەر ڕێگایا ھەست کرد، ھەوڵ ئەدا لای دا. ئەم ھەوڵە ئەبێتە ھۆی گۆڕانی تەبیعەت و تەبیعەت جگە لە کۆمەڵی ئەشیا شتێکی تر نییە. بەڵام ئادەمیزاد بەبارێکی تریش جگە لە لەش لەگەڵ ئەشیا واتە شتی سروشتییا ڕووبەڕوو ئەبێ. بەباری عاتیفی و زێھنی و لەم بەرەنگاربوونە ناسینی ھونەری، واتە مەعرەفەتی ھونەری پەیدا ئەبێ. ناسینی ھونەری بێ گومان ھەوێنی ئەسڵی خۆی لە ئەشیا و تەبیعەتی دەرەوە ئەگرێ. بەڵام لە زێھنی ئادەمیزادا ئەڕازێتەوە و بەچەشنێ دەردێ کە ھونەرمەند ئەیەوێ. بەجۆرێکی تر بڵێین ھونەرمەندیش ھەروەک زانا، کاری بەشتەوە ھەیە و لەگەڵ شت تێکەڵە و شت وەرئەگرێ و ئەیگۆڕێ و زۆرتر لە زانا خەریکە واقعییەت و حەقیقەت لەیەک نزیک بکاتەوە. \n\nواقعییەت ئەو حاڵەتەیە کە ئەشیا لە دەرەوە ھەیانە. وەک ساردی ھەوای زستان و ژاکانی گوڵ و کزبوونی باری جوانی ڕەوشت لە کۆمەڵا. بەڵام حەقیقەت ئەوەیە کە ناشێ وەھا بێ. واتە ئادەمیزاد باش نییە خۆی باشی وەلانێ. ھەروا باش نییە ئادەمیزاد ئازار بدا و ڕەوا نییە گوڵ سیس بێ و ھەڵوەرێ. لە ھەناوی ھونەرمەندا حەقیقەت یانی جوانی. جان کیتس نھخزk یمفصقj شاعیری ئینگلیزی ئەڵێ: «جوانی حەقیقەتە و حەقیقەت جوانییە. ئەوەیە ئەو شتە کە لەسەر زەوی ئەیزانی و ئەبێ بیزانی.»\n\nزانا شت ئەبینێ. تایبەتییەکانی شت ئەناسێ و ئەیانباتە کارگایەکەوە کە پایەی لەسەر لێکدانەوەی ئاوەز و تاقیکاری دانراوە. مێشک ھەر ئەوەندە یارمەتی زانا ئەدا کە واقعییەت ھەڵبگرێ. لەوپەڕی واقعییەتا جیھانی زانست جگە لە تاریکی ھیچی تری بەرچاو ناکەوێ. زانا ئەڕوا بەرەو پێش، بەڵام پێ بەپێی واقعییەت. بەرد ڕەقە و بێ ئەوەی بەفێڵێکی زانستی و بەڕێگایەکی عیلمییا چارە نەکرێ، نەرم نابێ. زانا ناچارە ڕاوەستێ و ئەو ڕێگایە بەھەڵسەنگاندنی ئەو دەسکەوتانە کە ھەیەتی و ئەو تاقیکارییانە کە کراون بدۆزێتەوە. بێ دۆزینەوەی ئەو ڕێگایە زانا دەستی بەستراوە، بەڵام ھونەرمەند وەھا نییە. لە کارگای ئەوا کە بریتییە لە ھەرێمی بیر و زێھن، بەرد زوو نەرم ئەکرێ. ئەوەندە بەسە کە کابرایەک زۆری خەو بێت تا بەرد لە ژێر سەریا نەرم ببێ وەک پەڕی قوو، یا کێشەری ئەوین بیکێشێ تا بەرد لە ژێر پێیا ببێتە مافوورەی نەرم. ئەمانە لە زانستا ناکرێن چونکوو زانست کاری بەلێکدانەوەی دەروون و عاتیفەوە نییە، بەڵام لە خەیاڵی شاعیرا و بەتەسویر و نەخشی زێھنی واتە ئیماژ (image) باش ئەکرێ؛ ھەروەک زانا تەجرەبە و تاقیکاری و دەسکەوتە زانستییەکانی پێشووی ھەیە، یارمەتییان لێ وەربگرێ؛ ھونەرمەندیش کەلەپووری زانیاری کۆمەڵی خۆی لە پشتە و یارمەتی ئەدەن. میراتی فەرھەنگی، ڕێ و شوێنە ئایینی و فەلسەفی و زانستی و ھونەرییەکانن کە ھونەرمەند زیاتر لە سوننەتی دینی و ھونەری کەڵک وەرئەگرێ. \nشاعیرانی ئێرانی و ئیسلامی لە چارەنووس و بەسەرھاتی مەنسووری حەللاج کەڵک وەرئەگرن. ھەروەک حەللاج ئەڵێ: «انا الحق»، شاعیریش بۆی ھەیە بڵێ: «انا الشیء». ئەزانین کە حەللاج خودا نەبوو و ئەشزانین خۆی لای وابوو درۆی نەدەکرد و بەڕاستی لای وابوو لە کاتی جەزبەدا خودایە. لەبەرچی؟ چونکوو لەگەڵ خودا واتە ئەو وجوودە کە ھەبوونی بەدەستە و ھەر بووە و ھەر ماوە لەو سەری ھەبوونەوە تا ئەوپەڕی ھەبوون دەسەڵاتی بووە و ئەبێ؛ تێکەڵ ئەبوو؛ وەھا تێکەڵ بوونێک کە خۆی نەدەناسییەوە. چەشنی دڵۆپێک کە ئەچێتە ناو دەریاوە و ئەبێتە دەریا و ئەشزانین کە شاعیر شت نییە و ئادەمیزادە. بەڵام شاعیری بەڕاستی کە ندای «انا الشیء» ھەڵئەبڕێ و بانگەوازی «لا فی جبە الشێء» ئەدا بەڕاستی لە جبەی دەروونیا جگە لە شت واتە کەرەسەی سەرەتایی پێکھاتنی سروشت ھیچی تری نییە. شاعیر ئەگەر توانی ببێتە بەرد، ببێتە گژەبا، ببێتە خاڵی سەر گۆنای کیژێک، تفەنگی دەستی لاوێک، شەونمی سەر پەڕەی گوڵێک، گرێی گریانی سەر چاوێک، ئەگەر توانی ببێ بەژیان و ببێ بەمردن، ئەتوانێ ببێ بەشاعیرێکی باش."}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "تاپۆ و بوومەلێڵ", "poem_title": "غەریبی", "poem_description": "١٩٧٢/١٢/٢٧", "poem_text": "شەویان شوورەیی کردبوو بەقسەی پڕوپووچ. ھەندێ کوتبوویان کە بەیانی ڕاوی قەل و مراوی و پۆڕ خۆشە و ھەندێک لایەنگری ڕاوی کەروێشک بوون. سەری شەو ھەندێ لە ڕەشایییەکان یا لە سەرمای ماڵەکەیان ڕایانکردبوو یا لە بۆڵەی خێزانیان لەبەر نەکڕینی کەلوپەل و لێ نەکردنی زمھەڕی زستان و کەوتوویی مناڵەکەیان، لە ماڵ تاراندبوونی و ڕوویان کردبووە دیوەخانی ئاغا؛ یا گزیر دەنگی دابوون بەیانی بەفری سەربانی ئاغا بماڵن و ھاتبوون بڵێن وەروەرەیان نییە یا بپاڕێنەوە کە بەیانی ئەچن بۆ شار و مناڵەکەیان ئەبەن بۆ دەرمانگا. بەڵام پاش ماوەیەک دێ دامرکابوو. دەنگی لوورەی گورگ و وەڕەی سەگ تێکەڵ لوورەی بای ساردی زستان ببوو کە بەفری لە کۆڵانەکان ڕائەپێچا و ئەیکرد بەگەردەلوول و چاڵ و قووڵی تێک ئەکردەوە. سەرما، وەک گیانی مردووی سەرگەردان خشکەی ئەکرد بۆ کەلێن و قوژبنی ناو ماڵەکانی ئاوایی، بەڵام لە دیوەخانی ئاغا کڵپەی سۆبە بەقەڵاشکاری وشک، لەشی پیاوی خاو ئەکردەوە و مزگێنی خەوێکی خۆشی پێوە بوو، بەڵام شەو درێژ و عەوداڵ و بەتاڵ. \n\nئاغا لە پەنا سۆبەی گەرموگوڕ دانیشتووە. دەستوپێوەندی ھەندێ بەپێوە و ھەندێ لەسەر ئەژنۆ دانیشتوون. شەویلکەش گاھێ بەشەوچەلە و گاھێ بەقسەی پڕوپووچ ئەبزوێ. بێ دەنگی ھی ئەو کەسانەیە کە خەمیان ھەیە. \n\nسەری شەو دیتم کابرایەک وەک سێبەری ھەورێک کە بۆ ماوەیەکی کورت پەڵەیەکی بۆر بخاتە سەر زەوی و تیژ تێپەڕێ ھاتە ناو دیوەخان، بەڵام کەس نە ڕووی تێ کرد و نە تەنانەت زانی کە کەی ھات و چەندە وێستا و چۆن چووە دەرەوە. من لە کۆڕی دیوەخانا وەک پینەیەکی ناحەز لەسەر بەرگێکی تازە وەھا بووم. نە قەت تفەنگێکم لە کەوێک تەقاندبوو، نە ھەرگیز ڕاوی کەروێشکم دیتبوو و نە قسەی خۆشی وەھام ئەزانی ئاغای پێ بھێنمە گەشە. تەنیا ئەوەندەم لە دەس ئەھات لە گۆشەیەکا دانیشم و گوێ بدەمە ئەو قسانە کە ھەموویان بەلامەوە بێ بایەخ بوون. لە دیوەخان ھاتمە دەر و لە پێشخانەی نیوە تاریکی پێشخانەکەدا بەشوێن جێگایەکا چاوم گێڕا، چاوێکی لێ گەرم بکەم، کەچی چاوم بەھەیکەلێکی پەڕپووت کەوت کە ھەردوو ئەژنۆی لە باوەش گرتووە و سەری بەسەر باسکیا شۆڕ بۆتەوە. چرای گڕسۆزی پێشخانە ئەوەندە ڕووناکی نەبوو کە بیناسمەوە، بەڵام کاتێ منیش وەک ئەو لە تەنیشت سۆبەی دامرکاوی پێشخانەکە دانیشتم و باش سەرنجم دا زانیم ئەو کەسەیە وا سەری شەو ھاتە دیوەخان و زوو گەڕاوە. لام سەیر بوو کە بۆچ نەچۆتەوە ناو خێزانەکەی خۆی. ھەر لەو بیرانەدا بووم کە لێی پرسیم: «وا دیارە خەڵکی ئێرە نیت؟»\n\nلەو ماوەیەدا سەبیلەیەکی تێ کردبوو؛ مژی یەکەمی لێدابوو؛ لە ژێر نووری ئاوری سەبیلەکەیا ڕواڵەتیم ھاتە بەرچاو؛ لە پەیکەرەی خودایانی یۆنانی کۆن ئەچوو. دەموچاوێکی زبری بەچین و گنجی ورد و درشت داپۆشراو، سەر گۆنای کەمێک قوت، گووپی تێکقوپاو، چەنەی پان و ھەندێک ھەڵتۆقیو. \n\nکوتم: «نا من ئێرەیی نیم، بەڵام تۆ چی؟ تۆش غەریبەی؟»\n\nمژێکی تری لە سەبیلەکەی دا و دووکەڵ وەک ئەژدیھا بەجینگڵدان بەرەو تاریکایی میچی ھۆدەکە کشا. \n\n- «نە، من خەڵکی ھیچ شوێنێک نیم. لە ھەموو لایەک غەریبەم. تەنانەت لە ناو خێزانەکەی خۆشما غەریبەم. پیرۆز پێم ئەڵێ، تۆ دەستەوەستان و بێ کارەی، ھێشتا تێنەگەیشتووە چارەنووس یانی چی؟»\n\nبیرم کردەوە ئەم چارەنووسە، ئەم ئاسمان تاوانبار کردنە، گاھێ چەندە تەسکین ئەدا بەدڵی خەمبار. پرسیم، پیرۆز خێزانتە؟ \n\nکوتی: «بەڵێ، پیاو بێ ژن ناحەوێتەوە، ئەگەر ھاوسەرێکیش پەیدا ئەکا ئەمەیە ئاکامی. لای وایە من خوام، نەخۆشی و ساغی مناڵەکەمان بەدەس منە. خوا ئەزانێ کاتێ ئەو کۆرپە ساوایە بەدەم تاوتێوە ئەناڵێنێ، من ئەبم بەبرێشکەی سەر سێڵ. ئاخر ئەو بەستەزمانە تەمەنی دوو ساڵە و بەرگەی نەخۆشی ناگرێ.»\n\nپرسیم: «دەی جا بۆ ھەڵناسی بچیەوە بۆ لای؟»\n\nبەناڵینەوە کوتی: «چیم لە دەس دێ. ئاغا کردوویەتە سەرم، بەیانی باراشی بۆ بەرمە ئاش. زمھەڕی زستانی ئاغا، تا لێ ئەکرێ و تەواو ئەبێ دە ڕۆژی پێ دەچێ و من ئەبێ ئەو ماوەیە لە لای باراشەکان بمێنمەوە. ھاتم بەئاغا بڵێم کەسێکی تر بنێرێ؛ بەڵام دیتم لە ھۆدەی گەرما کە باسی ڕاو و ڕابواردنە، چۆن ئەتوانم باسی سەرما و نەخۆشی بکەم. بەڵێ من غەریبم. لە ھەموو لایەک، تەنانەت لە ئاوایییەکەی خۆشما، لە ناو خێزانەکەما و لە ناو بەرگە شڕەکانیشما.»\n\nقاقای کۆڕی دیوەخان، لوورەی گورگی بیابان و گژەی بای زستان بەیەکەوە بەرز بوونەوە و تێکەڵ بوون. سەرم سووڕا. ڕق و توانج و تووک بەقووڵترین ناخی دڵما گەڕا. بەڵام... بەڵام، چیم لە دەس ئەھات؟ ھەروەک ئەو پیاوە چی لە دەس نەدەھات بۆ تیماری کۆرپەکەی. ھەستم کرد ئەوەندە بێ ھێزم، ئەوەندە ھیوا بڕاوم کە ھاکا بڕوا بەچارەنووس بە سەرما زاڵ بێ. ھەردوو ئەژنۆم گرتە باوەش. خەو لە چاوم تارا و خەم خۆی خزاندە ناو دڵمەوە. سەرم بەسەر ئەژنۆما شۆڕ کردەوە و چاوم نایە سەریەک و وامزانی لە ماڵی ساردوسڕی کابرا دانیشتووم. \n\nکۆرپەیەکی نەخۆش، لەشی شلک و بێ ھێزی لە ئاوری یاوا ئەسووتا. تەنانەت ھێزی گریانیشی نەمابوو، بەڵام ئەیناڵاند و ھەر ناڵەیەکی ئایەتێکی خوایی بوو کە نوێژی ترسی ھەڵئەگرت. دایکی وەک ئاسکێ کە لە دەس ڕاوچی ڕایکردبێ، نیگای پڕ بوو لە ترس و دوودڵی. چاوێکی لە چەپەری شڕی ناو ماڵەکە بوو کە مێردەکەی لە دیوەخان بگەڕێتەوە و چاوەکەی تری پاسەوانی نەخۆشە بچووکە بێ تاوانەکەی ئەکرد. ھەر نیگایەکی توانجێک بوو بۆ کۆمەڵی ئادەمیزاد. \nسەرم بەرز کردەوە. کابرا نەما بوو، ھەروەک بێ خشپە ھاتبوو، بێ چرپەش ڕۆیشتبوو. ڕاستی ئەکرد. ئەو لە ھەموو شوێنێک غەریب بوو. بەڵام بەو چەن قسەیە منیشی کردبوو بەھاوسەفەری خۆی. سەفەری ھەرێمی غەریبی. ھەستم کرد کۆڕی دیوەخان بێ دەنگە. خەوی بەربەیان لە ھۆدەی گەرما کاری خۆی کردبوو. بەڵام من غەریب بووم. تەنانەت لە ناو بەرگەکانی خۆشما. ئەو بەیانەش کە خەریک بوو لە سنووری ئەو ڕۆژەوە دەرئەکەوت، غەریبی لێ ئەباری."}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "تاپۆ و بوومەلێڵ", "poem_title": "ڕووناکبیر", "poem_description": "١٩٧٣/٠١/١٠", "poem_text": "سەلام لە گوێگری بەڕێزی بەرنامەی تاپۆ. تکایە گوێ بگرن بۆ پارچە پەخشانێک. ھەڵبەت پێویستە لەسەرمان کە دووپاتەی بکەینەوە ئەم بەرنامەیە ھەمیشە بەڕاسپێری خۆی زانیوە لەگەڵ ڕوونکردنەوەی قوتابخانە وێژەیییەکانی کورد و ئێران و جیھان، نموونەی شیعر و نەسری کورد و نەتەوەکانی تریش بخاتە بەرچاو. ئێمە ئامادەین کە شوێنەواری گوێگرانی ڕووناکبیرمان لەم بەرنامەیەدا بڵاو بکەینەوە و سەبارەت بەپرسیارێک کە لە بارەی وێژە و ھونەرەوە بۆ ئەوان پەیدا ئەبێ، وتووێژیان لەگەڵ بکەین و بەھەردوو لا تێکۆشین بۆ ڕوونکردنەوەی ئەو گۆشە تاریکانە کە دێتە بەرچاو. ئەزانن کە ئەم بەرنامەیە ھەوڵی داوە بەشێوەیەکی نوێ لە وێژە و ھونەر بکۆڵێتەوە و ھەرێمی باسەکەی پان و پۆڕ کاتەوە، بەچەشنێ کە ھەموو ئەو شتانە کە تەئسیریان لەسەر ھونەر ھەیە بگرێتەوە، چونکە ئەزانین وێژە بەناوی بەشێ لە ھونەر، لە کۆمەڵا پەروەردە ئەبێ. بێ گومان ھەموو ڕووداوێکی کۆمەڵایەتی، ھەموو ئەو شتانە کە باری کۆمەڵییان ھەیە، وەک مێژوو و ئابووری و زانیاری، تەئسیر ئەکەنە سەر وێژە و ھەرێمی دەسەڵاتی باسەکەی ئێمە ھەموو ئەوانە ئەگرێتەوە و لە ڕێبازی تەسک و تەنگی لێکدانەوەی وێژەوانیدا ناوەستێ. چونکە ئێمە لامان وایە بەزانینی ئەم شتە بێ بایەخانە کە فڵان شاعیر کوڕی کێ بوو، تەمەنی چەند ساڵ بوو و یا فیسارە شیعر لە باری تەقتیعی عەرووزییەوە چەندە ڕێک کەوتووە و ئیھام و ئیستعارە و فەننی تری بەدیعی چەندە زۆرە، شتێکمان پێ نابڕێ و دەسکەوتێکی ھێژامان دەس ناکەوێ. گرینگ ئەمەیە بزانین کە نووسەر و شاعیر و ھەر ھونەرمەندێکی تر بۆ جوانکردنی باری ژیان و بەرەو پێش بردنی کۆمەڵ چی کردووە و چی لە دەس ھاتووە؟ ڕەنگە ھەندێک بڵێن شاعیر خاوەن دەسەڵاتی ماددی نییە کە بتوانێ کۆمەڵ بەرەو پێش بەرێ؟ ئێمە لە بەرامبەر ئەم پرسیارە چاوەڕوان کراوەدا ئەڵێین: بەرەو پێش بردن و جوانکردنی ژیان، پێویست ناکا بەچەشنێکی بەرچاو و دیار لە ھەرێمی ماددیاتا بێ. کەس ئینتزاری لە ھونەرمەند ئەوە نییە کە کاری کاربەدەستانی وڵات بگرێتە ئەستۆ. ھونەرمەند کاری ئەوەیە کە ڕێگای خەڵک ڕووناک کاتەوە و لە ڕابردوو و داھاتوو و ئێستای تێبگەیەنێ. ناحەزییەکان دەربخا و کۆمەڵ ئامادە بکا بۆ وەرگرتنی ژیانی بەرزتر و ئینسانی تر. \n\nئێستا پارچە پەخشانەکەتان پێشکەش ئەکەین، بەھیوای پەسندی ئێوە. \n\nپەنجەرەکانم کردەوە. ھەستم کرد ھەوای فێنکی کۆڵان خۆی کرد بەژوورەکەما و چەشنی تەمی بەرەبەیان لە دەوری لەشم ھاڵا و گەرمای لەشمی کرد بەھەڵم. ئەتکوت لە ناوەوە ئەسووتێم و دووکەڵم لەسەر ھەڵدەستێ. ناو کۆڵانەکە ڕووناک بوو، وەک زەردەیەک کە نازانی ھی شەرمە، ھی توانجە یا ھی خۆشەویستی. ناو ھۆدەکەم گرژ و مۆن بوو و لەسەر بەڕەیەکی خرسەکی کۆن کتێبەکەم لەیەک کرابۆوە. ئەتکوت لەبەر شەکەتی سینگی ڕووت کردووە و ھەردووک دەستی ڕاست ڕاکێشاوە. \n\nھەرکە زڕەی زەنگی دەرگای حەوشەکە ھەستا بەگورجی خۆم پۆشتە کردەوە و بەدوو لۆقی درێژ خۆم گەیاندە بەردەرگا. دەستێکی بچووکی سپی بۆ جاری دووھەم درێژ کرابوو زەنگ لێ بدا کە من دەرگاکەم کردەوە و دەستە بچووکەکە بەئەسپایی ھاتە خوارەوە و خۆی خزاندە ناو دەستی گەرم و تاسەباری منەوە. پرسیم: «درەنگ ھاتی؛ لات وانییە چاوەڕوانی لە وزەی مندا نییە؟»\n\nلەسەرخۆ جانتایەکی پڕ لە کتێبی کە بەدەستییەوە بوو لە گۆشەیەکا دانا و پاڵی دا بەدوو سەرینی کوردییەوە کە جێگای کاتی تەمەڵی من بوو. کوتی: «سەردەمی زوو بۆ ھەموو شت کاتیان ھەبوو. بۆ یەکتر دیتن، بۆ حەسانەوە، بۆ کار و بۆ بەزم و ئاھەنگ و ڕاو و زەماوەند. بەتایبەت بۆ دڵداری.»\n\nکوتم: «ئێستە چی، گوایە شەو و ڕۆژ کورتتر بوونەتەوە؟ !»\n\nبەکەمێک دڵڕەنجییەوە کوتی: «ڕووناکبیر دەرگای لەسەر خۆی پێوەداوە و ئاگای لە ژیانی کۆڵان و گەڕەک بڕاوە. تۆ تا بەئەسپایی مژێک لە سیغارەکەت ئەدەی نیو سەعات ئەخایەنێ. لە کاتێکا لە ناو گەڕەک و کۆڵان ھەموو کەس ڕائەکا؛ بەرەو کوێ، خوا ئەزانێ. زەنازەنا و دەنگ و ھەرا ھەرگیز نابڕێتەوە. تۆ ئیتر نابینی کەس بۆ لە دەسچوونی ئەوینێک، بۆ ژاکانی گوڵێک بگری. کەس چاوی لە ھەڵفڕینی پەپوولەیەک نییە. باڵدارێ کە جار جار سەرنج ڕائەکێشێ، واشەی ئاسنە کە مەلی گیان ڕاو ئەکا. ئیتر کەس بەمەوە ماندوو نییە کە مەلی گەرمێن لە بەھارا بێنەوە و لە پەنا شەتاوێکی سەوز و مەندا بنیشنەوە و وێنەیان بکەوێتە ناو ئاوێنەی گۆلاوەوە.»\n\nکەمێک پشووی ھاتەوە سەرخۆ و سەری ھەڵێنا و دوو فرمێسکی ڕوونم لەسەر گۆلاوی شینی چاوی بەدی کرد کە ئەھاتن ببن بەدوو دڵۆپی شەونم لەسەر پەڕەی گوڵی گۆنای. \n\nکوتم: «ژیان ئەگۆڕێ و کەس ناتوانێ پێش بەگۆڕانی ژیان بگرێ.»\nکوتی: «بەڵێ، ئەگۆڕێ، بەڵام پرسیار ئەمەیە، بۆچ بەرەو دزێوی ئەچێ؟ تۆ لات وایە چارەی ھەموو دەردێک لەم پەڕاوانەدایە کە ھۆدەکەت پێ پڕ کردوون! لە کاتێکا من بڕوایەکی ترم ھەیە. ئەڵێم دانیشتن و دەرگا بەستن و تەنانەت لە سەرما و گەرمای ناو کۆڵانیش بێ خەبەر بوون خۆی دەردە. ڕووناکبیری تەریک خۆی سەربارە.» پاشان وەک کەسێک کە لای وابێ ھەرچی ئەیڵێ بۆ ئەو کەسە وا گوێی لێ گرتووە وەک بەردێک وایە بەگومبەزێکیدا بدەی، کوتی: «قسەکە ڕۆشنتر و دیارترە لەمە کە لەسەری بڕۆم. کۆمەڵ وەک داری «ئەلاقوچکێ ھەلەق مەلەق» وەھایە. کەمێک لەوسەری دانیشتوون و زۆرێک لەم سەرەی. لانی زۆرەکان نیشتۆتە سەر زەوی، وەک سەری نیری جووتیاری بێ گاجووت و توو، لانی کەمەکانیش پەڕیوەتە بەرزی. تۆ لات وایە چار چییە؟ وەک تۆ دانیشتن و سەر بەکتێبا گرتن و دووکەڵی خەفەت بەبا کردن؟ یا ھاندانی ئەو زۆرانە کە ھەستن و سەرداری ئالاقووچێ سووک کەن؟ ئەو دەمەیە کە ئەبینی کەمەکان دێنە خوارەوە. ئەگەر جووتیار بۆ خۆی بچێنێ و بۆ خۆی بدروێتەوە، دەرەبەگ کوا کۆشکی چەند قاتی بۆ بەرز ئەبێتەوە؟ ."}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "تاپۆ و بوومەلێڵ", "poem_title": "گەڕانەوە", "poem_description": "", "poem_text": "ھەرکە چاوی بەڕووناکایی حەوشی نەخۆشخانە کەوت ھەتاوێک لە دڵیا ھەڵات. وەک فانووسێک کە ھەڵیکەی و پڕشنگی گڕەکەی بکەوێتە سەر شووشەکەی. ھەتاوێک بەسەر حەوشی نەخۆشخانەکەدا پان ببۆوە و شەونمی لەسەر چیمەنەکەی بەتامەزرۆیی ھەڵئەمژی. لە بەرچاوی ھۆمەر ھەموو وڵات ئەتکوت دەمێکە و بەزەردەیەک کراوەتەوە. لە حەوشی نەخۆشخانەکە تێپەڕی و پێی نا ناو شەقامەوە. پاش شەش مانگ بێ دەنگی خەستەخانە و نیوە نووزەی نەخۆش و چرپەی بەئەسپایی نەخۆشەوانەکان، ھەرای ناو شەقام بۆ گوێی ھۆمەر لاوێنەرەوە بوو، چونکە نیشانەی ژیان و کار و زیندووبوون بوو. ماوەیەک لە بەردەرگا وێستا. چەن جار ئاوڕی داوە بۆ حەوشی نەخۆشخانە و چەن نەخۆشی دی بەبەرگی سپی نەخۆشخانەوە خۆیان لەبەر ھەتاو ھەڵخستبوو. بەپێکەنینێک و دەس ڕاوەشاندنێک ماڵاوایی لێ کردن؛ پاشان لە ناو ھاتوچۆکەرانی شەقاما گوم بوو. \n\nھۆمەر بێ ئەوە بزانێ بۆ کوێ ئەچێ لەم کۆڵانەوە بۆ ئەو کۆڵان، لەم شەقامەوە بۆ شەقامێکی تر پیاسەی کرد و ھەموو دووکانێکی شار سەرنجی ڕاکێشا، چەند جار بێ ئەوە بڕوانێتە چرای سوور پێی نا ناو شەقامەوە و لێخوڕەکان قسەی سووکیان پێ کوت. ھۆمەر لای سەیر بوو کە ئەمانە بۆچ جنێو ئەدەن. ھەرچی ئەیکرد نەیئەتوانی ھۆیەک بۆ ئەم ھەموو پەلەیە بدۆزێتەوە. وەک شارەمێروو خەڵک ئەھات و ئەچوو و کەس کەسی نەدەناسی. لەپڕ تاسەی ئاوایییەکەیان وەک تەڵخەک کەوتە سەر دڵی؛ پێی شل بوو و بازی بەھەڵپەی نیگای کە ھەموو لایەکی ئەپشکنی، گەڕایەوە بۆ ھێلانەی دەروونی. شانی لە شانی چەن کەس دا و چەن جار بەتووڕەیییەوە پێیان کوت: بەر پێت تەماشا کە، مەگەر کوێری؟ ! بەڵام ھۆمەر ھەر بەلەش لە شارا مابوو، بەگیان و دڵ گەڕابۆوە دێ. لە کەناری مەیدانێکی گەورە کە لە ناوەڕاستەکەیا پەیکەرەی پیاوێکی مەزن لە بەرد دروست کرابوو، چاوی بەتاقمێک کەوت کە بەجلوبەرگەکەیانا لە خەڵکی دێھات ئەچوون. گەنج و پیر و مناڵ ھەموو لەبەر بەڕۆچکا دانیشتبوون. یەک خەریکی قەننەکێشان بوو، یەک بەتاسەوە لەنجەولاری ئافرەتێکی گرتبووە بەر ڕوانین و یەکی تر خەونووچکە ئەیبردەوە و زەنگن و پێمەڕەکەی لە لای دەستیا دانابوو. ھۆمەر ھەستی کرد لەو تاقمە نزیکترە تا ئەو شارییانە کە جنێو ئەدەن، بێھوودە پەلەیانە و یەکتر ناناسن. ھێندەی پێ نەچوو کە ھۆمەریش یەکێک بوو لەو کۆڕە. \n\nھۆمەر لە ژێر چاوەوە لە جلوبەرگی ئەو ھەژارانە ورد بۆوە. کوردی نەبوو، بەڵام ھێشتا لە بەرگی کوردی نزیکتر بوو تا بەرگی فەڕەنگی. خەڵکی شار زمانیشیان کوردی نەبوو، بەڵام ھۆمەر ئەیزانی ئەڵێن چی، چونکە زۆر وشەی کوردی لە زمانەکەیانا ھەبوو. ویستی لەگەڵ گەنجێکا کە لە پاڵ دەستیەوە دانیشتبوو و کۆتێکی کۆنی ئاتەگ درێژی لەسەر بەرگی دێھاتییەوە کردبووە بەری قسە بکا، بەڵام گەنجەکە ھەر خەریکی ڕوانینی ئافرەتەکانی شار بوو. تا یەکیان لە دوورەوە ئەھات نیگای ئەو گەنجە وەک ھەنگ بەسەر سینگ و کەمەر و دەموچاویەوە ئەنیشت و تا لە بەرچاو گوم نەبوایە دەستی ھەڵنەدەگرت. ھۆمەر ناچار کوشمەی کرد و بێ دەنگ بوو. لە خەیاڵا گەڕایەوە بۆ ئاوایییەکەیان. ھاتەوە بیری کە شەش مانگ پێشتر لە کاتێکا خەریکی بەفرماڵینی سەربانی خۆیان بوو کەوتە خوارەوە و ڕانی شکا. ئەو شەوە ساردانەی ھاتەوە بیر کە تاوتێی برینداری بڕستی لێ بڕیبوو، بەچەشنێ کە خێزانی ئەیکوت حەوتەیەک لەسەریەک شەو تا بەیان وڕێنەی کردبوو. خێزانی ئەیکوت کە وڕێنەکانی ئەوەندە کوفر بوون کە لەوانە بوو بەرد ببارێ! بەڵام خوا بەزەیی پێیاندا ھاتبوو و تەنیا تەرزەی بەئەندازەی سەرە چۆلەکەیەکی باراندبوو و سەری مناڵەکەیانی شکاندبوو! \n\nھەودای بیرکردنەوەی ھۆمەر بەدەنگێکی تیژی وەک نووکی مقەست پچڕا و گەڕایەوە ناو ھەرای شار. پیاوێکی چوارشانەی سمێڵ بابڕ چەن گەنجێکی لە ھەژارە دێھاتییەکان بەپێوە ڕاگرتبوو و چەشنی چێودارێکی پسپۆڕ ئەیڕوانییە بەژن و باڵا و دەست و مەچەک و شان و باھۆیان. ئەتکوت خەریکە بیانکڕێ. گەنجەکانیش بێ دەنگ ھەر کام بەپاچێک، پێمەڕەیەک، یا زەنگن و قوڵینگێکەوە ڕاوەستا بوون و چاوەڕوان بوون بزانن کابرا کامیان ھەڵئەبژێرێ بۆ کار. کابرا ھاتە سەر سەری ھۆمەریش، ماوەیەک تەماشای بەرگە کوردییەکەی کرد و بەپێکەنینەوە شتێکی کوت کە ھۆمەر تێی نەگەیشت؛ پاشان چەن کەسی لەوانی تر ھەڵاوارد و خۆی کەوتە پێشیان و ڕۆیشتن. ھۆمەر لە پیرەپیاوێکی کە خەریکی تەکاندنی خۆڵەمێشی سەبیلەکەی بوو پرسی: «ئەمانە بۆ کوێ چوون؟»\n\nوا دیاربوو ھەژاری ئەو ھێزەی ھەیە کە ئەوان لە زمانی یەک تێبگەیەنێ. پیاوە پیرەکە لە وەڵاما کوتی: «کار!» پاشان دەستی بەزگیەوە گرت. وا دەرئەکەوت برسیەتی. ھۆمەر لە کیفە کۆنەکەی چەند ئەسکیناسی کۆنی دەرھێنا و کوتی: «من دراوم ھەیە، بەڵام نازانم نان لە کوێ دەس ئەکەوێ.» کابرا پیرە بێ ئەوە لای وابێ پێویستە سپاسێک بکا، کەمێک لە دراوەکەی وەرگرت و پاش چەند وردەیەک ھەر دەستی بەھەڵپە بوو ئەکشا بەرەو نانی گەرمە تەنوور. \n\nھۆمەر لە ئوتوبووسێکی شەق و شڕا کە بەرەو موکریان ئەچوو سەری بەسەر سینگیا شۆڕ ببۆوە. لەسەر خوانی شەکەتی بەخەوێکی خۆش میوانداری کرابوو. خەوێکی خۆش و پڕ لە خەونی خۆش. خەونی ئەمە کە جارێکی تریش خەڵکی ئاوایییەکەی ئەبینێتەوە، لەگەڵ خێزانیا لەسەر ئاوری نزیک لە دامرکان بەحەو جۆشی ڕەش و کتری تەنەکە چای تازەدەم ئەخۆنەوە، دیسانەوە خێزانی ئەڵێ، پیاوەکە ناشکوری مەکە خوا بۆ ئێمەش گەورەیە و ئەویش وەڵامی ئەم قسانە تەنیا بەبزەیەکی پڕ مانا ئەداتەوە. \nتا حەوتەی داھاتوو بەخواتان ئەسپێرین"}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "تاپۆ و بوومەلێڵ", "poem_title": "ئاسۆ ڕوونە", "poem_description": "١٩٧٣/٠٢/٠٧", "poem_text": "ھەرکە ئەبوو بەلای ئێوارە، یەک یەک لە ماڵ و لەسەر دووکان و لە شوێنی کار ئەھاتینە دەرەوە و ھەموو ڕوومان ئەکردە چایخانە و کەناری گۆلێکی گەورە کە جێگای ئاولێھێنانی کچانی شارە خنجیلانەکەمان بوو. پۆل پۆل گەنجی تاسەداری دڵ پڕ لە ھیوا بەپیاسەی نەرم و شۆخ لە شەقامەکەوە تێئەپەڕین و ھەرکە ئەگەیشتنە نزیکی گۆلەکە ھەنگاویان شل ئەبوو و بازی نیگایان لەسەر داری تازە نەمامی بەژن و بارێکی بەکەشم و نەشم ئەنیشت. ئیتر ھەر ڕوانینی گەرم و بێ پەردەی کوڕان و نیو نیگای نیوە ئاشکرای کچان بوو کە ئاڵوگۆڕ ئەکرا. گاھێ دەستێکی پیاوانە بەسمێڵێکی خورمایییا ئەھات و لەولاشەوە پەنجەیەکی نەرم و سپی، لکی پووشین و دەسماڵەکەی لائەدا و بۆ ماوەیەکی کورت چەشنی ھەورێکی سپی بێ باران، بەری ڕۆژی گەشی چاوی ئەگرت و تەزوویەکی خۆشەویستی وەک شنەی دەم بەیان ئەکەوتە سەر دوو لەشی گەرم و گەنج، چونکە ھەردووک لا ئەیانزانی ئەم ئیشاڕە کورتانە، بانگھێشتن و میواندارییەکە بۆ سەر خوانی ڕازاوەی ئەوین لە نیوە شەوێکی لە بیر نەچووا کە بەپڕشنگی نیوە ڕەنگی مانگەشەو ڕووناک ئەبێ و بەکاتی شیرین و کورتی بەیەک گەیشتنێکی پاکا لەگەڵ ئەبەدییەت و ھەرمان تێکەڵ ئەکرێ. \n\nفەرھاد بەپێچەوانەی ھەموو ھاوتەمەنەکانی زۆرتر لەوە کە قسە بکا و بجووڵێتەوە، بیری ئەکردەوە و کشومات ئەیڕوانی و لەم دوو چاوەوە کە ئەتکوت دوو شەوەی بێگەردن نەتئەتوانی پێ بنێیتە ناو سەرای دەروونییەوە. ئەتکوت ھۆدەیەکی تەریکە کە دوو پەردەی ڕەش دەرگای خۆرەتاوی لەسەر پێوە داوە. فەرھاد ھەموو ژیانی لە ناو خۆیا بوو. ئەتکوت ئەو دەشت و کێوە کە بەھاران بەگەزیزە و نەورۆزە و ھەزاران گوڵ و گیای ڕەنگاوڕەنگی تر خۆی ئەکرد بەبووک، ئەو ھەموو زیل و بەمە کە لەسەر ھەر لکی دارێکەوە دەنووکی بچووک و گەرووی ئەوینداری مەلی ئێسک سووک ھەڵدەستا و لە پەنا ھەموو جۆگە و ڕووبارێکدا «دارسیاس» خودای مووسیقا و شۆڕ و تاسە ئەبووژایەوە، لە دڵی فەرھادا ھیچ ھەستێکی لاوی نەدەلاواندەوە. ئێوارانە کە ھەموو لاوانی شار دەستیان لە کار ھەڵئەگرت و لە ناو شەقام و گەڕەک و کۆڵانا بڵاو ئەبوونەوە و بەدڵی خۆیان ئەژیان و ژەنگ و ژاری شەکەتییان لە چاوەی پیرۆزی کەوسەری دڵدارییا ئەشوت، فەرھاد بەباوەشێک کتێبەوە ڕووی ئەکردە چۆڵی و لەگەڵ جیھانی زانست و ھونەرا تێکەڵ ئەبوو و ڕۆژپەڕی ئێوارێ ئەگەڕایەوە و ئەچۆوە ناو ماڵ. ئەگەر ھەواڵێک تەوسی بدایە لە جیھانی تایبەتی ئەو، بیکوتایە لەم ھەموو سەر بەکتێبا گرتنە چی دەس ئەکەوێ، لەسەرخۆ ئەیکوت: «بەری داری باغچەی کتێب، بیرکردنەوەیە.» ئەیکوت: «جیھانی ئێوە ھەرچی ھەیەتی بەڕوانینی یەکەم دێتە بەرچاو. جیھانی ئێوە قاشێکی بچووکە لە زەمان، بەڵام من لە جیھانی کتێبا دوێنێ و ئەمڕۆ و بەیانی ئەبینم و ھەست ئەکەم ڕووبارێکم کە خوڕ و خورۆشان بەمێژوودا دێمە خوارەوە، نەک وەک ئێوە کە ئەبن بەگۆلاوێکی قەتیس ماوی بەخاک و خۆڵ گەمارۆ دراو و تەنیا لە ڕوانگەیەکی تەنگەوە ئاسمان ئەبینن.»\n\nفەرھاد ئەوەندە لە ناو خۆیا ئەژیا کە منیش کە لە ھەموو کەسی لێی نزیکتر بووم تا ئەو ڕۆژە نەمدەزانی دەنگی ئەوەندە خۆشە. ئەو ڕۆژە من ھەستێکی نەناسراوی سەرکێش ھەڵیگرتم بۆ کەناری ڕووبارێک کە دەوروبەری بەدارەبی و گیای بەھاری شینی ئەکردەوە و لە ژێر دارەکانا چاو ببڕیە شەپۆلی بێ ھەدای ڕووبارەکە و ژیانی ڕابوردووت بێتەوە بیر. ئاشکرا لەگەڵ کچێکا ژێر دارەکان بکەی بەجێژوان و گوێ بگری لە جریوەی مەل و شنەی شەماڵ کە لەشی شلکی گیا و گژی لەیەک ئەخشاند و لە جیھانی خەیاڵا یا سواری ئەسپی شەپۆل ببی کە باڵی شۆڕ کردبۆوە و پەلی ئەکوتا بەرەو ئاسمان، یا باڵی سپی ھەوری بێ باران کە وەک قوو بەدەریای بێ سنووری ئاسمانا پۆل پۆل تێئەپەڕین بکەی بەقۆناخ. من سەرگەرمی ئەو خەیاڵانە بووم و ئەشکام بەرەو لێواری ڕووبارەکە کە دەنگێکی یەکجار بەکوڵ ئەھاتە گوێم: \n\nکچە بۆکانی کە بووکی نازن\nقۆڵ بەبازن، مل و پێسیر وازن\nزەردەمەم دیارە کە خاوەن نوستوون\nبۆ پشوودان لە کراس دەرکەوتوون\n\nتا دەستم نەنا سەر شانی و نەمکوت دەمخۆش، نەیزانی. لە پەنایا دانیشتم و پرسیم: «تۆ کە دەنگت ئەوەندە خۆشە، ئەوەندە جوان چاک و پێکەوتووی، بۆچ ناتەوێ لە کاتی لاویت کەڵک وەربگری؟» دیسانەوە چاوی ھەر ئەو جووتە شەوە ڕەشە بوو کە بەئەندێشەوە ئەتتوانی تەماشای کەی، بەڵام بەپێچەوانەی ھەموو جارانی پێشوو کە لە بەرامبەر ئەم پرسیارە تەوساوییانەدا زەردەیەکی ئەخستە سەر لێو، وەڵامی منی بەم چەشنە دایەوە: \n\n«من بۆ خۆم ناژیم. من تەنیا نیم. ئەم خەڵکە ھەموویان بەشێکن لە من؛ چۆن ئەتوانم تێر زگم بخۆم لە کاتێکا سەرم دێشێ. چۆن ئەتوانم پڕ بەدڵ پێبکەنم لە حاڵێکا ئەندامێکم لە ئاگری دەردا خەریکی توانەوەیە؟ منیش ئەوین ئەناسم. جوانی ئەپەرستم، بەڵام لە کاتێکا ھەزار ئەوین لە دڵی ھەژارانا ئەخنکێ، جوانی ئەسیری دەستی دێوی ناحەزییە، چۆن ئەتوانم ئەویندار بم و بەجوانی ھەڵبڵێم؟»\n\nئەمە یەکەمین و دوامین قسەیەک بوو کە لەم بارەوە لە فەرھادم بیست. \nتا بەرنامەیەکی تر بەخواتان ئەسپێرین."}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "تاپۆ و بوومەلێڵ", "poem_title": "وەنەوزی بۆری شەوانی درنجاوی", "poem_description": "١٩٧٣/٠٢/٠٨", "poem_text": "بەسەرخۆشی لە بارێکی شەوانە ئەگەڕایەوە. خۆی بەم جێگایانەی ئەکوت: «نایت کلاپ». ئەھاتە بەرچاوی کە تا ئەژنۆی لە ناو شەقامی بێ ھاتوچۆ و بێ دەنگا بەتەمومژەوە ئەبێ. وای ئەزانی پێی لە زەوی بڕاوە و خەریکی فڕینە. فڕینێکی بەئەسپایی، چەشنی نیشتنی قورینگ لە پەنا شەتاوێک. لەو «نایت کلاپ»ە چەند جار قامکیان بۆ لا ڕاداشتبوو. ئەو وای زانیبوو تاقمی لایەنگرانین و شیعرەکانی ئەویان لە گۆوارە بەنرخەکانا خوێندۆتەوە و بێ گومان ھەر کامیان نوسخەیەکیان لە کۆمەڵەی شیعری تازەی ئەو بەناوی «وەنەوزی بۆری شەوانی درنجاوی» لە ماڵا ھەیە. ویستبووی ڕواڵەتێکی شاعیرانەی ھەبێ، ھەستا بوو بۆ تەماشاکردنی دەموچاوی. ڕووی کردبووە ئەو شوێنە کە دەستی لێ ئەشۆن. لەبەر ئاوێنە بەخۆیا ڕوانیبوو و ھەستی کردبوو مووی سەر و کاکۆڵی ڕێکوپێکە. بەدەست کەمێکی شێواندبوو. بۆ ئەوە شیاوی ناوی «شاعیری شێواو» بێ. کاتێ گەڕابۆوە، ویستبووی بەبزەیەک تاقمی لایەنگرانی بەسەر کاتەوە و ئەوانیش وەڵامی بزەکەی ئەویان بەقاقایەکی تێکڕایی دابۆوە، شاعیر وای دانابوو کە ئەم قاقایە زۆرترە لەوە کە کاری ئاوی تاڵی سەرخۆشکەر بێ، کاری بزەی لاوێنەرەوەی ئەوە. بەدڵنیایی لەسەر جێگای خۆی دانیشتبۆوە و ئەم بیرە بەمێشکیا ھاتبوو: «ئەگەر ئێمەی ھونەرمەند نەبین و پەژارەی ھەموو ئەم خەڵکە ساکارە نەکەین بە ھی خۆمان، بەستەزمانانە چەندە زوو پشتیان لە ژێر باری خەما کۆم ئەبێتەوە.» ھەستی کردبوو کە ئەوەندە بەرز بۆتەوە سەری لە میچی ھۆدەکە ئەدا. تەنانەت لەو کەسەی بەلای دەستیەوە دانیشتبوو پرسیبووی: «ئەم میچەیان بۆچ وا نەوی دروست کردووە؟» بەڵام کابرا وەڵامی نەدابۆوە. بەبیریا ھاتبوو شیعرێک بڵێ بۆ ئەو جیھانە کە ھونەرمەندی تێدا نییە و لە دڵی خۆیا گەڵاڵەی شیعرەکەشی گرتبوو «وڵات ھەمیشە زستانە، مەڵێ بەھار تۆراوە و ھەرگیز ناگەڕێتەوە، بزەیەک لەسەر گوێسوانەی لێوێک دیاری نادا، ھەتاو کۆچی دوایی کردووە، ئەوین وەک کوانووی دامرکاوی پاش کۆچی خێڵ، ساردوسڕ ھەڵگەڕاوە» و بەخۆی گوتبوو: «لە بیرم نەچێ ئەم شیعرە ئەبێ ئاھەنگێکی خەماوی ھەبێ. بەڵام نەک تا ڕادەیەک کە ببێتە شیعری سەر شیوەن.»\n\nسەرخۆشی ئارەق و دڵخۆشی کاتێ کە شیعرەکەی بەپیتی گەورە لە گۆواری وێژەیی ناسراو چاپ ئەکرێ، تێکەڵ ببوون و مەودای تەسکی ھۆدەکەی لە بەرچاو تەنگتر ببۆوە. \n\nلە شەقاما تا ئەژنۆی بەتەمومژی ئەفسانەوە ئەبوو، بەرەو کۆڕێک ئەفڕی کە لەوێ چەن ھونەرمەندی تر چاوەڕوانی بوون. کاک سروشت کە نەققاشی گەل بوو تابلۆکەی چەند ڕۆژ پێشتر جایزەی گەورەی «بیناڵ»ی وەرگرتبوو. ئەو تابلۆیە کە نەققاش ناچار بوو بە ٣٧ ھەزار تمەن بیفرۆشێ، بریتی بوو لە چەند کونی وەک گوڵوێنەی تەندوور، ئەگەر کەسێک چێشکەی ھونەری نەبوایە لای وا ئەبوو نەققاشی مناڵێکی قوتابییە کە پاش تەواوبوون بەدڵی نەبووە و خەتی خوار و خێچی بەسەرا ھێناوە. نەققاشەکە ئەیگوت ناوی ئەو تابلۆیە «ویەتنام»ە. \n\nکاک زیل و بەم کە مووسیقارێکی گەنج بوو، لووتی ھەر لە «کلیلی سۆل» ئەچوو و خوشکە ئارایش کە تازە زانکۆی ھونەرە جوانەکانی تەواو کردبوو. ئەوەندە نوێگەر بوو لەسەر دێرێکی چەڵەمەی بەستراوی بێ جەمسەر ڕۆیشتبوو و گەڕابۆوە سەر ھەوەڵی شارستانیگەری ئادەمیزاد. لای وابوو، - سوێندیشی بەزێئووس و وێنووس ئەخوارد - درۆ ناکا کە ناحەزی و دزێوی بەرزترین نموونەی جوانییە. ئەیگوت پیاو بێزی ھەڵئەستێ کاتێ ئەچێتە ناو ھۆدەیەکەوە کە ھەموو شت لەسەر جێگای خۆیەتی. کاک شێواوی شاعیریش ئەم قسەیەی زۆر بەدڵ بوو و ھەمیشە ئەیگوت: «تۆ و شیعرێک لەسەر من خوشکە ئارایش، سەبارەت بەئافرەتێک کە لەم وشکارۆی بێ زەوقییەدا تێئەگا جوانی یانی چی.»\n\nشاعیر ھەروەھا سەرخۆش بەناو تەمومژی ئەفسانەدا ئەفڕی. وای ئەزانی لەسەر چیای «ئەلەمپ» لە بارەگای خودایانا دانیشتووە. لەپڕ پشیلەیەک دەرپەڕی و شاعیری ئێمە کە کۆڵەباری ڕاسپێری گرانی مێژوویی بەسەر شانیەوە ئەتگوت پووشێکە، ڕاچەنی و دڵی دەستی کرد بەلێدان. جێگای کاک زیل و بەم خاڵی بوو کە مێلۆدییەک لە لێدانی دڵی شاعیر دروست بکا. \n\nبیری کردەوە. ترس دوژمنی گەورەی ئادەمیزادە، بەڵام نەیتوانی ناوەڕۆکی شیعرێک بدۆزێتەوە کە توانجێک بێ بۆ ترس. \n\nگێژ و خولی خوێنی گەرم ترسی لەسەری ڕەواند و ھەستی کرد کە یەکجار بەتاسەوەیە خۆی بگەیێنێتە لای خوشکە ئارایش و باسی حەیوانی سەرەتایی بکەن. باسی ئەو پشیلانە کە ددانیان بەئەندازەی شمشێرێک درێژ بوو. \n\nشاعیری شێواو بەکۆڵانی تەمگرتووی ڕابردوودا گەڕاوە بەرەو دوا. ھاتەوە بیری کە بەمناڵیش ئاوگۆشتی پێ ناخۆش بووە. ھەڵبەت ئەو کاتە نەیدەزانی لەبەر چی، بەڵام ئێستە ھۆی ئەو پێ ناخۆش بوونەی بۆ دەرکەوتبوو. شاعیری ئێمە دڵی وەک پەڕی گوڵ ناسک بوو. ئاشکرایە کە ئاوگۆشت پێویستی بەسەربڕینی گیاندارێک ھەیە و ئەو لە فەلسەفەی ھیندییەوە گۆشت نەخواردنی ھەڵبژاردبوو. لە بیری مابوو کە تەنانەت جارێک لەگەڵ کاک «زیل و بەم»دا کە لووتی لە کلیلی سۆل ئەچوو لێیان ببوو بەکێشە. چونکە کاک زیل و بەم گوتی: «ھیندییەکان کارێکی باش ناکەن. لە برسا ئەمرن و ئەو ھەموو گایەش لە ھیندا بەشەقامەکانا ئەسووڕێنەوە.»\n\nشاعیری شێواو ئەیزانی کە ئاوگۆشتی پێ ناخۆشە. ئەیزانی کە لایەنگری فەلسەفەی گۆشت نەخواردنی جووکییەکانە و لە بیریشی مابوو کە لەگەڵ کاک زیل و بەم دەمەقڕەی لێ پەیدا بووە؛ بەڵام ھەرچەند زۆری بۆ مێشکی ئەھێنا نەیدەزانی لەبەر چی کەبابی پێ خۆشە؟ ھاتەوە بیری کە چەند ساڵ لێرەوبەر مەلی باڵ زێڕینی ئەوین لەسەر بەرزترین لقی داری دڵی ھێلانەی کردبوو، دڵبەرەکەی کچێکی توولەنەمامی قژ زەردی چاو کاڵ بوو، بەڵام بەداخەوە پاش ئەو ھەمووە کە شاعیری شێواو ھەوڵی لەگەڵ دا و ڕەنجی کێشا و سەدەھا جار بەگوێچکەیا چپاند: «ھەبوون یا نەبوون، مەسئەلەکە ئەمەیە». ھەر تێنەگەیشت «شکسپیر» شاعیرێکی گەورەی ئینگلیسییە و ھەر وایئەزانی «گۆران» جەردەیە و «ھەژار» پیاوێکی فەقیر و دەسکورتە. لەمەش خراپتر تا ئەو ڕۆژە کە بێ دەربەستانە شاعیری ئێمەی بەدڵی شکاوەوە جێ ھێشت ھەر نەیسەلماند کە گوڵێکی سیس و ژاکاو لە دڵێکی شکاو ئەچێ. \n\nھەر لەم بیرانەدا بوو کە گەیشتە بەردەرکی ماڵی کاک سروشت. ئەو شەوە بەشادییانەی فرۆشتنی تابلۆی ویەتنام، لە ماڵەکەی خۆیا کۆڕێکی بەزمی پێکھێنا بوو. شاعیر بیری کردەوە کاتێ گەیشتە ناو ھۆدەکە چی بڵێ؟ ماوەیەک وەستا و لە قوژبنی مێشکیا شتێکی دۆزییەوە و چووە ژوورەوە. شەپۆلی مووسیقا وەک ئەژدەھا بەرەو لای کشا، کاک زیل و بەم خەریکی لێدانی سەمفۆنی ناتەواوی بتھۆڤن بوو، بەڵام ھەر ئەچووەوە سەر ھەوای شەمام شلکێ. کاک شێواو ڕووی کردە سەرووی کۆڕەکە تا لەسەر سەندەڵییەک کە لە ژووری ھۆدەکەوە بەتاڵ بوو دابنیشێ. لەپڕ مووسیقا و ھەرا و بەزم بۆ ماوەیەکی کورت بڕایەوە و پاشان قاقایەکی تێکڕایی ھۆدەکەی پڕ کرد. کاک شێواو ڕوانی کە ھەموو بەسەیرەوە تەماشای ئەو ئەکەن. کەمێک بەخۆیا ڕوانی و دیتی پارچە کاغەزێک بەدەرزی لە پشتی کۆتەکەیەوە ھەڵواسراوە. کاغەزەکەی لێ کردەوە و سەرنجی دا تیا نووسرابوو: «مکث کند.»\nئەودەمە بۆی دەرکەوت کە بۆچ لە نایت کلاپەکەش خەڵکی پێئەکەنین. جا ڕقی لە شیعر و ھونەر و ھونەرمەندی ھەستا و چەشنی مەلێکی بەرزەفڕ کە تیری ڕاوچییەک بیپێکێ، کەوتە سەر زەوی و ھەستی کرد ئیتر ناتوانێ ھەڵفڕێ."}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "تاپۆ و بوومەلێڵ", "poem_title": "تۆران", "poem_description": "", "poem_text": "سەلام لە گوێگری بەڕێزی بەرنامەی تاپۆ. لە بەرنامەی ئەمجارەماندا پەخشانێکی کوردیتان بۆ ئەخوێنینەوە، ھیوادارین پەسندی کەن. \n\nدوور ڕۆژ بوو دایکی تۆرا بوو. ھەر لە بەیانییەوە تا کاتی برسیەتی، یا تا خەو زۆری بۆ ئەھێنا لەبەر پەنجەرەی ھۆدەکە دادەنیشت و چاوی ئەبڕییە پێچی کۆڵان و ھەر ئافرەتێک لە دوورەوە دەرئەکەوت، پڕشنگێک بەچاوی کاڵیا ئەگەڕا، بەڵام لەگەڵ ئافرەتەکە نزیک ئەبۆوە خەمێک وەک تانە سەر گۆمیلکەی ڕوون و شینی چاوی ئەگرت. ئەمڕۆ دوو ڕۆژ بوو کە تەنانەت یەک وشەش لەسەر لێوی سوور و ناسکی نەپشکووتبوو. وێنەی دایکی بەزەردەخەندەیەکی مات و بێ ڕەنگەوە لەسەر تاقەی ھۆدەکە دانرابوو و ئەتگوت ھەموو خۆشەویستی دایکانە لەو زەردەیەدا کۆبۆتەوە. سەری ھەڵبڕی و بۆ ماوەیەکی کورت چاوی بەوێنەی دایکیدا گێڕا... کوڵی گریانێکی بێ گوناھ بەدڵیا گەڕا و دڵۆپێک فرمێسکی خاوێن کە لە کاسەی پەلی چاویا شینی ئەنواند، بەسەر گۆنای ناسک و تورتیدا ھاتە خوار، پرسیاری کرد: «بابە تۆران یانی چی؟» وەڵامێکم نەبوو کە بیدەمەوە و نەیڕەجێنم؛ لەبەر ئەمە گوتم: «کوڕم چیت ئەوێ بۆت بکڕم؟ !» نازانم لەبەرچی بەم قسەیە ڕقم لە خۆم ھەستا و لام وابوو خەریکم بە شت بۆ کڕین تاسەی دایکی لە بیر بەرمەوە! ؟ گوتی: \n\n«تۆران یانی مردن، نا بابە؟ !»\n\nبەشەرمەوە! ؟ گوتم: «نە بابە، نە!!»\n\nلەبەر پەنجەرەکە لاچوو و ھات لە باوەشما کوروشمەی کرد، وەک بێچووە کۆترێک کە ھێلانەکەی ڕووخا بێ. دوو دەستە بچکۆلەکەی لە دەوری ئەستۆم ئاڵاند و ڕوومەتی داغ و نەرمی بەسینگمەوە گوشی؛ ھەستم کرد بووم بەدوان؛ منێکی مناڵ و ترساو و خەفەتبار و منێکی گەورە و شەرمەزار و تاوانبار. لەبەر خۆیەوە گوتی: «بابە، حکایەتی دێوەکەم بۆ بڵێ!»\n\n... ھێشتا لە «یەکێک بوو یەکێک نەبوو»دا بووم کە حەوسەلەی بەسەر چوو، بەچەشنێ کە دیار بوو ھەوڵ ئەدا نەمڕەنجێنێ، گوتی: «دایکم باشتری ئەزانی.» گوتم: «بەڵێ ئەو باشتری ئەزانی.» ھەر بەو چەشنە کە خۆی بەسینەمەوە ئەگوشی، گوتی: «تۆش داستانی دێوەکەت پێ خۆشە، نە بابە! ؟»\n\nگوتم: «ئەرێ کوڕی من پێم خۆشە، بەڵام ئەو داستانانە ئەفسانەن!»\n\nسەری لەسەر سینگم ھەڵگرت و بەچاوی پڕ پرسیارەوە بۆی ڕوانیم و گوتی: «چی بابە؟» گوتم: «ئەفسانە کوڕم!»؛ بەڵام خێرا تێگەیشتم کە ئەو لە ئەفسانە ناگا. \n\n- «ئەفسانە بەداستانێک ئەڵێن کە درۆ بێ، کوڕی من.» ئەم قسەی زۆر بەلاوە ناخۆش بوو، باسکی بێ ھێز و مناڵانەی لە ئەستۆم کردەوە و گوتی: «نە، درۆ نییە، دایکم درۆ ناکا، ئەو ئەڵێ دێو ھەیە، دێو پیاوێکی چەپەڵ و خراپە، مناڵی خۆش ناوێ، دایکم ئەڵێ دێو کلکی ھەیە.»\n\nدڵم نەھات دونیا خەیاڵاوییەکەی لێ تێکدەم لەبەرئەمە ھیچ دەنگم نەکرد؛ کورتەیەک بێ دەنگ بوو، پاشان گوتی: «دایکم ھەموو ڕۆژێ منی ئەبرد بۆ گەڕان.» تێگەیشتم کە ئەم ھۆدەیە کە لە پێشا بەھۆی دایکییەوە بۆی ئاشنا بوو، ئێستە ئازاری ئەدا و ئەیەوێ لێی دوور کەوێتەوە. \n\nلە باغچەیەکی گشتیدا لەسەر نیمکەتێکی دارین کە ڕیزێک شۆڕەبی ساوا سێبەریان لێ ئەکرد دانیشتبووین. باغچە پڕ بوو لە ژیانی کرچ و کاڵ، جریوەی مەل و مناڵ مێلۆدی بووژانەوەی سروشت بوو. دایک و باوک بەشوێن مناڵەکانیانا ئەچوون بۆ ئەملا و ئەولا. ژن و پیاوی پیر سەیری کایەی مناڵی جوانکیلەیان ئەکرد، بەڵام ئەو چاوی بڕیبووە ئاسۆیەکی دوور، ئەتگوت لە ناو ھەوری سپی و نەزۆکی ئێوارەی ھاوینا کە بایەکی نەرم ئەیبزواندن و کۆشک و باڵاخانەی لێ دروست ئەکردن، بەشوێن گومبووەکەیا ئەگەڕێ. \n\nپیرێژنێکی سەر سپی کە نەمزانی لە کەیەوە بەپاڵ دەستمەوە دانیشتووە، پرسیاری کرد: «کوڕی تۆیە؟» گوتم: «بەڵێ!»\n\nگوتی: «خوا بۆت بھێڵێ، جوانکیلە و ڕووح سووکە، بەڵام وا دیارە خەمبارە!» ھەستم کرد کە توانجم تێ ئەگرێ و من بەھۆی خەمباری ئەو دائەنێ. ئەڵێن تاوانبار لە خۆی بە شکە! ئەبوو بزانم کە ئەو ئافرەتە بێ ئەوە بەسەرھاتی من بزانێ ئەو قسەی کردووە. پیرێژن دەسھەڵگر نەبوو، گوتی: \n\n«ڕەنگە نەخۆش بێ!»\n\nگوتم: «نە!»\n\nزانی کە من پێم خۆش نییە باسەکە درێژە بدا، لەبەرئەمە بێ دەنگ بوو. کوڕەکەم پرسی: «بابە تۆ ماندوو نەبووی؟ ئەمەوێ بچم لەگەڵ ئەو مناڵانە کایە بکەم.»\n\nلە خوام ئەویست لەم تەنیایییە خۆی ڕزگار بکا و جریوەی شادی ئەویش تێکەڵ بێ لەگەڵ مێلۆدی تەبیعەت. ئەو مێلۆدییە کە بەلای منەوە بێ دەنگی ئەو کەمایەتی تێدا ھەبوو. لە پێشا بەچەن ھەنگاوی وردی دوودڵانە و پاشان گورج و توند لە کۆڕی مناڵەکان نزیک بۆوە و دەستی بچووکی لە ھەوادا بۆ گرتنەوەی تۆپی ڕەنگاوڕەنگ کەوتە سەما. ھەستم کرد بارێکی قورس لەسەر شانم سووک بوو و بیرم کردەوە چەندە ئەخایەنێ و چەندەی ڕەنج و مەینەت ئەوێ تا گوڵێک ئەخەمڵێ، تا جووجەڵەیەک باڵ و پەڕ دەرئەھێنێ و فێری فڕین ئەبێ؟ ! \n\nھەتا وردە وردە بەزەردەیەکی دایکانەوە دار و گوڵی باخچەی گشتی بەجێ ئەھێشت و بەلالایی شنەیەکی نەرمونیان، چاوی کۆرپەی سروشتی لە خەو ئەکرد. خۆم ئەدی کە مناڵم و بەگۆنای سوور ھەڵگەڕاو و خوێنی گەشەوە لە ناو ھەواڵەکانما کەوتوومە شوێن تۆپی ڕەنگاوڕەنگ. لە لایەکی ترەوە خۆم ئەدی کە بەکۆڵێک بیرەوەری تاڵ و شیرینی سی و چەند ساڵ ژیانەوە لە ژێر شۆڕەبی خەواڵوا دانیشتووم؛ دەنگی خۆم بوو کە ھاتە بەرگوێم: «بابە من ماندوو بووم با بچینەوە بۆ ماڵ.» دیسانەوە دەنگی خۆم بوو کە گوتم: «زۆر باشە کوڕم من ئامادەم.»\n\nکاتێ کە گەیشتینەوە ماڵ چرای ھۆدەکەمان ئەگڕا، دایکی گەڕابۆوە و کوڕەکەم وەک خەونێکی فەرامۆشکراو ئەھاتەوە بیری کە دوو ڕۆژی تەواو چاوی لە پێچی کۆڵانەکە بووە. \n\nئەگەر ئادەمیزاد جادووی لە بیر چوونەوەی نەبوایە، چۆن ئەیتوانی لە ژێر باری خەما خۆی ڕاگرێ؟ ! \nکاتی دانیشتن بۆ نانی شەو، وەک ئەمە ئەچوو کە ھەرسێکمان دڵخۆشین."}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "تاپۆ و بوومەلێڵ", "poem_title": "بژی! بژی!", "poem_description": "", "poem_text": "خێوەتی سباتی مانگەشەو بەسەر دەشتی بێ دەنگییا ھەڵدراوە، ھەزارەھا خێوەتی شینکی بچووک لەم پەڕی دەشتەوە تا ئەوپەڕ ئەتکوت مۆڵی وشتری ماندوون و بۆ پشوودان یخ دراون. لە ژێر ھەر خێوەتێکا چەند ئادەمیزاد ئەژین و لە دڵی ھەرکامیاندا پەنگاوی بیرەوەرییەک شەپۆل ئەدا؛ شەپۆلی ڕق، تۆڵە، ترس و بێزاری و لە گوێیاندا دەنگی باڵی باشووی ئاسن و قاقای شێتانەی شەست تیر و ڕەشاش ئەزرینگێتەوە. بۆنی ھەناسەی مناڵی تازە ساڵ و ئاخی پیری خەو لێ تاراو وەک سروەی شەوبا ئەچێ کە دووکەڵی چغارەیەک لەیەک بدا. \n\nلێرە ھیچ سنوورێک بۆ جیاوازی نەماوەتەوە، تەنانەت گەڕەک و کۆڵان و ماڵ؛ دەردی ھاوبەش ھەموویانی کردووە بەیەک گیان، تەنانەت بەیەک لەش. ڕوانینی نیگەران و ترساوی مناڵێک کە تەرمی دایکی لە ژێر خانووی ڕووخاوا دێتە بەرچاو، لە گەرمەی یاری مناڵانەدا ئەوەستێ و چاوی ئەبڕێتە ئەوپەڕی زاگرۆس و چیای سەربەرز و نەبەزی بەمۆ و دایکی داوێن پاک و شەھیدی دێتە بەرچاو کە گەورە ئەبێتەوە، گەورەتر ئەبێتەوە و ھەموو ڕوانگەی بەرچاوی دائەگرێ. بزەیەکی میھرەبان و دایکانە وەک شەبەقی خۆرھەڵات لە ئاسۆی دەمی دایکییەوە، کە ھەموو شەوێ بە ئەفسوونی ئەفسانە خەوی ئەکرد بە میوانی دوو چاوی کاڵی ئەو، سەر ھەڵئەدا؛ بەڵام لەپڕ بەرگی سپی پەری ئەفسانە شەڵاڵی خوێن ئەبێ و دێتەوە بیری کە دایکی دووجار بەرگی سووری کردووەتە بەر. جارێک کە ئەبوو بە بووک و ئەھات بۆ کۆشکی ڕەنگاوڕەنگی بەخت و ئەوین؛ ئەو جارەی لە زمان دایکییەوە بیستبوو. بەڵام جاری دووھەم خۆی دیبووی کە دایکی جلی سووری کردە بەر و بوو بە بووکی مردن! \n\nفڕۆکەی دوژمن وەک کۆلارەی ڕەش، وشەی باڵی ھات و پاسارە و سەردەرانی ڕووخاند و ھێلانەی ھەزاران جووجەڵەی تێکڕووخاند. پیری ژێر خێوەت ئارەقی سەر گۆنای نەوەکەی بە لکی سۆرانی سپی سڕی و لە ژێر لێوەوە گوتی: \n\nفڕۆکەی دوژمن دێی بۆمباران کرد\nبەشەوێ ھەزار پیر و جوان مرد\nبەیانی نە دێ، نە ژن، نە کانی\nھیچی نەمابوو! \nبەڵام لە چۆڵێ، لە شیو و دۆڵێ\nلە ناو دوو کێوان\nوەک گردی «سەیوان»\nگۆڕستانێ بوو پڕ حوزن و ماتەم\nخودای تەم و خەم\nئەھات و پڕ مشت\nکڵۆڵی ئەڕشت... ! \n\nشەوی دوورودرێژ دوایی ئەھات و تۆزی ئاڵتوون بەسەر دەشتی خۆڵەمێشیدا ئەکرا؛ وەک ھیوایەک پاش ھیوا بڕانێک؛ وەک بزەیەک پاش گریانێک، خوێنی سووری خۆرەتاو بە دەماری سروشتا گەڕا؛ قاپی زێوینی گزنگ ئەکرا سەر ھەزاران خێوەت کە لەشیان لە ژێر باری گرانی شەوێکی قورس و تەڵخەکا کۆم بۆتەوە. مێردەزمەی شەو لە ترسی ڕمی ئاگرینی ڕۆژ ھەڵدێ، ھەروەک سپای زۆردار و داگیرکەر کە لەبەر ھێرشی گەلی ئازادیخواز ڕائەکا و ئەڕەوێ! \n\nگەنجێک خەریکە بۆ چەن کەسێک قسە ئەکا، ئەڵێ: «ئەگەر بیابانی نۆگرە سەلمان و چیای جەبەل حەمرین وەک یەک بن، ئەگەر دڕووی وشتر خۆرکە و گوڵی شلێرە یەک ڕەنگ بن، ئێمە و ئەوانیش یەکین. \n\nبیر ئەکەمەوە کە زۆر و ستەم وەک داری ژەقنەمووت بەری تاڵی ڕەگەزپەرستی ئەدا و فڕۆکەوان لەگەڵ ھەر بۆمبایەکا جگە لە وێرانی و ڕووخان، تۆوی ژاراوی جیاوازی و بێزاریش بەسەر زەوی دڵی خەڵکا ئەپژێنێ. \n\nکوڕێکی گەنج پەڕاوەکەی لێکئەنێ و ئەڵێ: «عەزیایەک ھەیە کە بە گفت و لفت پیاو ئەخڵەتێنێ و ڕۆژی کردەوە خۆی بێ دەنگ ئەکا. ئێستە بۆم دەرکەوتووە کە شاعیرەکەمان بە ھەڵە نەچووبوو کە ئەیکوت: \n\n«کوڕگەل وە گوێزن چەک بە کۆ\nکڵاشینکۆ و خورۆشینکۆ\nخوێن و مەرگ و وێران کردن\nتاڵان، گرتن، بە دیل بردن\nدیارییەک بوو لە کرێکاران\nبۆ ماڵ و مەزرای ھەژاران»\n\nلە ناو خێوەتێکا دەنگی نەرم و خەماوی ئافرەتێک کە بێشکەی کۆرپەکەی ڕائەژێنێ، ھەستی من بەرەو خۆی ئەکێشێ. خوای گەورە ھۆزێکی لەمێژینە و خانەدان، ھەموو پیاوی مەردی مەیدان، ھەموو ژنی پاک داوێن، سەرچاوەی ئەوین و ژیان، ھەموو ھەستیار و دەروون جوان، ئەمڕۆ ئاوارەن؛ بەڵام نە، بۆچی ئەڵێم ئاوارە؟ ! چون بە گەلێک کە ھەستاوە، لێبڕاوە، لە ماڵ و زەوی تاراوە، ئەکرێ بگوترێ بێ چارە یا ناوی بنێن ئاوارە! ؟ \n\nدەنگی لای لایەی دایک دێتە بەر گوێم و ئەڕۆم بۆ گەشتێک لە جیھانی جوانی و شیعر و مووسیقادا. شەپۆلی نەرمی دەنگی بەسۆز ئەمبا و ئەمبا و ئەمگەیێنێتە جێگایەک کە ئیتر شەڕ نەبێ! کۆلارەی فڕۆکە گەرووی کەوباڕی چیا و کەڵەشێری بەیانی ئاوایی نەبەستێ. \n«کۆرپەی ئێسک سووک، خونچەی نەپشکووت\nبەھاری باخم، گوڵی سووری ڕووت\nباوکی تۆ ڕۆڵەی «کاوە»ی دلێرە\n«زوحاک» ڕێوییە، باوکی تۆ شێرە\nھەرچەندە ماری سەر شانی «زوحاک»\nپەل ئەکوتێ بخوا مێشکی ڕوون و پاک\nبەڵام تۆ بنوو بە دڵنیایی\nخۆر سەرئەکەوێ، نەک تاریکایی»\n\nتەلی ھەست و شعوورم بە شەپۆلی نەرمی لای لایە ئەلەرایەوە، لە دڵما جیھانێک ڕاخرابوو، بە ھەزار ڕەنگی برایەتی ڕازابۆوە؛ بەڵام لە جیھانی ڕاستەقینەدا ڕوانگەیەک بوو کە پڕ بە گەروو ھاواری ئەکرد: «تەنانەت ئەمڕۆش ئەژدەھاکی مێشکخۆر ھەر ماوە.» بەڵام تیشکێک لەوپەڕی سنووری شعوورمەوە برووسکەی ئەدا، ئەتکوت لێوی بەیانێکی تازە پشکووتووە و بە موژدەیەکی خۆش کراوەتەوە تا پێم بڵێ؛ ئەگەر ئەژدەھاک ماوە، کاوەش ماوە؛ ئەگەر ھەستی برایەتی لە ھەرێمێک کوژراوە، لە گۆشەیەکی ترا، لە ھەرێمێکا کە ئەمڕۆ ھەزاران خێوەتی لەسەر سینەی میھرەبانی بۆ ھەزاران ڕۆڵەی ئاوارە ھەڵداوە، برایەتی لەمێژینە گەشە ئەکا؛ برایەتی مێژوویی ئەبووژێتەوە!!\n\nنازانم لەبەر چی لەپڕ دڵم پڕ ئەبێ لە سروودێکی نەکوتراو و ئەمەوێ پڕ بە ھەموو ئەو دەشتە بەرینە ھەرا بکەم: \n- «بژی! بژی!»"}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "تاپۆ و بوومەلێڵ", "poem_title": "شەڕگە", "poem_description": "", "poem_text": "خۆشەویستەکەم! \n\nسێ شەو و ڕۆژە کە سووری ئیسڕافیلی شەڕ لێدراوە، ئەمڕۆ ئاگر لە ھەموو ڕۆژێک بەتینتر بوو. وەک بڵێسەیەک کە بەربێتە پووش و پەڵاش ئەیتەنییەوە و ئەھاتە پێشەوە. ئەتکوت ماری سوجەی سوورە و گەرمای ھاوین ورووژاندوویەتی. لوورەی مەرگ بێ وچان ئەھات، گەرووی تینووی تۆپ و ڕەشاش خوێنی گەشی لاوەکانی قوم قوم ئەخواردەوە، بەڵام سوکنایی نەدەھات، لەو سەنگەرەدا کە منی تێدا بووم. دوو لەشی بێ گیان درێژ ببوون. یەکیان دەستی گرتبوو بەزامی سەر سینەیەوە و بەدەرد و ئێشەوە گیانی دەرچووبوو. ئەوی تریان کە تازە مووی ڕیش و سمێڵی بۆر کردبوو، بەدەم بزەیەکەوە ھەناسەی دوایی ھەڵکێشا بوو. من چاوێکم بڕیبووە ناو تەمومژ و دووکەڵ و تۆزێ کە ڕووبەڕوومان وەستا بوو و ھەرچەند وردەیەک لە ناو ئەو تەمومژەوە سەنگەرەکەی منیان ئەگرتە بەر ڕەھێڵەی گوللە و ناچاریان ئەکردم سەرم لە پەنا بەردێکا کە دوو شەوی تەواو لەجیاتی سەرین لە ژێر سەرما بوو، بشارمەوە، بەڵام کاتێ چاوم بەلەشی ساردوسڕی شەڕکەرە لاوەکە ئەکەوت، لەشم ئەلەرزی. بەتایبەت بزەی سەر لێوی ئەیترساندم پڕ بەزار ھەرام ئەکرد، بەچی پێئەکەنی ئەی دوژمنی مردوو! بەڵام دوژمنی مردوو ھەر بزەی ئەھات و وەڵامی نەدەدایەوە. \n\nدیسانەوە سەرم لە سەنگەرەکەم بەرز ئەکردەوە و قاقای شێتانەی شەست تیرەکەم پڕ بەدەشتی شەڕگە بەرز ئەبۆوە. ویزەی گوللەیەکی وێڵ بەلای گوێما تێئەپەڕی و لە سەنگەرێکی تری خۆییدا ئاخێکی ئەچزاند بەدوو لێوی تینووی ھەواڵێکی منەوە. مردن وەک دەوارێکی زل، سپای ئێمە و ئەوانی دائەپۆشی. مردن تەنیا شتێک بوو کە لە نێوانمانا جیاوازی نەبوو. ھەردووک لامان لێی ئەترساین و ھەردووک لاشمان بۆی ئەچووین. لەپڕ بیرم کردەوە ئەگەر وەک لەسەر مردن پێکھاتووین و بڕوامان بۆتە یەک، بۆ ژیان وەھا بوایەین، ئێستە ئەم لاوە دوژمنە کە لە سەنگەرەکەی منا کوژراوە و ئەم ھەواڵەی من کە وردەیەک لێرەوبەر گیانی دەرچوو، زیندوو بوون و ئێستە لەجیاتی شەڕ و کوشتار، من باسی تۆم بۆ ئەم لاوە ئەکرد کە ئەکرا دۆست بێ و دوژمن نەبێ و ئەویش بێ گومان باسێکی ھەبوو کە بۆ منی بگێڕێتەوە سەبارەت بەدایکی چاوەڕوانی، سەبارەت بەنیگای سڵ و ڕەوەکی چاوێکی کارمامزی. \n\nماوەیەکە دوژمن کشاوەتەوە. فڕۆکەکانی ھێرش ناھێنن. دەشتی بێ دەنگ بۆتە گۆڕستانی ھەزاران گیانی بەھیوا و ئەگەر باش گوێ ڕابگری، پڕمەی گریانی خاک ئەبیستی. ئیتر ترسمان نییە ھاتوچۆی سەنگەرەکان بکەین، ھیچ کەس قسەیەکی نییە بیکا. دووکەڵی باڕووت و تۆزی دەشتی گڵەسوورە، ڕواڵەتی شەڕکەرەکانی ڕەنگاندووە. بۆنی خوێن لە ھەوای بێ سروەی شەڕگەدا مەند ڕاوەستاوە. ھەموو کەس خەریکی دۆزینەوەی وەڵامی ئەم پرسیارەیە، کە بۆچ شەڕ ئەکا؟ بۆچی ئەکوژێ و ئەکوژرێ؟ بەڵام ھیچ کەس دەری ناخا. شەڕکەرێکی پیر لەبەر خۆیەوە ئەڵێ: «شەڕ بۆ ئازادی، مردن بۆ ژیان!» من کە خەریکم سوێم ئەبێتەوە بۆ ئەوە کەسێک قسەیەکم لەگەڵ بکا و دڵنیام کا ھێشتا ھەر زیندووم، لە لای دائەنیشم. شەڕکەری پیر تێئەگا چیم ئەوێ. لەسەرخۆ ئەپرسێ: «چەند کەست کوشت؟» گیانم پڕ ئەبێ لە بێزاری، بەڵام ئەو لەسەر قسەی ئەڕوا: «ئەگەر ڕۆژێک دوژمن بتوانێ گیانیشمان وەک لەشمان زنجیر بکا، ئەو ڕۆژە شکستی دواییمانە، قڕانی نەتەوایەتیمانە، شەڕ ناخۆشە، ئەم ھەموو لێو وشک بوون و ترسانە، ئەم سام و لەرزینە ناخۆشە.» لەو کاتەدا قومقومەی ئاوەکەی کە لەبەر گەرما بۆتە ژەک، بەسەرەوە ئەنێ و چەند دڵۆپ ئاو بەسەر سمێڵی زلیەوە ترووسکەی دێ و بەدەم ھەناسەیەکەوە کە نازانی بۆ پشوودانە یا لەبەر پەرۆشی ئەڵێ: «بەڵام لە شەڕ ناخۆشتر ئەمەیە کە تەسلیم بوون و سەر شۆڕکردنمان پێ ناخۆش نەبێ.»\n\nئێستە کە من ئەم نامەیە بۆ تۆ ئەنووسم، بەربەیانێکی زووە. چاوەڕوانین کە لەگەڵ دەرکەوتنی خۆرەتاو، باشووی ئاسنین، سێبەری ترسێنەری لە ئاسمانا پەیدا بێ و مەرگ باڵ بەسەر زەوی شەڕگەدا بکێشێ، بەڵام من بیرم بەلای تۆوەیە. دێتەوە بیرم کە باسی داھاتوویەکی پڕ ئەوین و دڵداریمان ئەکرد و لەسەر ناوی مناڵەکانمان ئەمانکرد بەکێشە. بیری ئەو ڕۆژە ئەکەمەوە کە ڕێ ئەکەوتم بۆ شەڕ و تۆ ئەگریای و من بەگریانەکەی تۆ پێکەنینم ئەھات و بەڵێنم ئەدا زوو بگەڕێمەوە بۆ لات. ئەمڕۆ شەڕ دوایی دێ. ئەگەر نەکوژرێم، ئەگەر سەرکەوین، دێمەوە و چاوی لێڵم لە گوڵاوی ڕوونی نیگاتا ئەشۆمەوە. ڕاستییەکەی ئەمەیە کە مردن تا ئەو کاتە کە زۆری لێ دووری ترسێنەرە. ناچارم نامەکەم ببڕمەوە، چونکە ھەر ئێستە گرمەی فڕۆکە و قرمەی گوللە بێ دەنگی دەشتی لەناوبرد. دیسانەوە بەرەو سەنگەرەکە ئەڕۆم. \n\nکاتێ شەڕ تەواو بوو، ئەم نامەیە لە پەنا لەشی بێ گیانی شەڕکەرێکی گەنجا دۆزرایەوە کە لە خوێن ھەڵکشابوو! . \nڕەزبەر"}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "تاپۆ و بوومەلێڵ", "poem_title": "سەججادی، گۆران ناناسێ", "poem_description": "١٩٧٣/٠١/٢٢", "poem_text": "سەلام لە گوێگری بە ھەست و ھونەرپەرستی بەرنامەی تاپۆ. \n\nمامۆستا عەلائەددین سەججادی لە سەرەتایەکا کە لەسەر کۆمەڵە شیعرێکی گۆران بەناوی فرمێسک و ھونەر نووسیویە ئەڵێ: «شیعر نەغمەیەکی خەیاڵ یا پەردەیەکی نازکی جەماڵە کە لە کوورەی دەروونێکی بەجۆشەوە سەرھەڵئەدا، لەو دەروونەوە سەرھەڵئەدا کە ئاوێنەی بێ گەردە بۆ وێنەی بارەگای تەبیعەت. شیعر گەلێ کەلێن و قوژبن و گەلێ یاسای جوان جوانی ھەیە، ئەمە بێجگە لەوە کە خۆی خەیاڵە، باوەشیش ئەکا بەئاسۆی تەبیعەت و عالەمدا. ھەرکەسە ویستوویەتی ئەو عالەمە و ئەو تەبیعەتە بەجۆرێک و بەشێوەیەک پیشان بدا، بەتایبەتی کە لە ڕۆژھەڵاتا ڕێچکەی شیعر تا ئێستە با زۆریش بووبێت ھەر لەسەر چەند پەلێکی تایبەتی ھاتۆتە کایەوە. شاعیر با زۆریش بووبێتن لەو چەند پەلە زیاتر ھیچی تریان نەگرتووە بەدەستەوە. ئەگەر شاعیرێک ویستبێتی تۆزێ ئەو نەغمەیە بگۆڕێ لەبەرئەوەی کە نەغمەکە زۆر ئاشنای گوێگران نەبووە، خێرا گوێچکەیان لێی زرنگاوەتەوە و حەزیان کردووە بابدەنەوە بەلای ئەو ڕێچکە و شێوانەوە کە دەمێ ساڵە لەگەڵی ڕاھاتوون. بەم بۆنەیەوە ڕەمەکی مەردمەکە - مەگەر ھێندێکی تایبەتی نەبێ - شیعری کە دیلی قافیە یا خەیاڵێکی کۆن نەبێ زۆر بۆی ناشنێنەوە. دیارە ئەمەش پێچەوانەی ئەو گۆڕانەیە کە بەسەر ھەموو ورد و درشتێکی کەوندا دێت.»\n\nمامۆستا عەلائەددین سەججادی پاشان گۆران بەدەسپێکەری شێوەی نوێ لە شیعری کوردییا ئەناسێنێ و ئەڵێ: «گۆران لە ڕەخنە و ئیراد نەترسا و شیعری لە کۆت و زنجیری قافیە ڕزگار کرد.» مامۆستای ھەڵسەنگێنەر و نووسەر عەلائەددین سەججادی ھەر لەو سەرەتایەدا ئەنووسێ: «گۆران لە شیعردا شێوەیەکی ڕۆژئاوایی گرتووە. تاقە ئامانجی دەربڕینی خەیاڵ و دروستکردنی مەعنای شیعرە، نەوەک تەنیا وشەی شیعر.»\n\nئەمە بڕوای مامۆستا عەلائەددین سەججادییە؛ بەڵام من لام وایە مامۆستا ھەڵەی کردووە، چەن ھەڵەی زۆر بەرچاو. یەکیان ئەمە کە لای وایە شاعیری بەرز گۆرانی نەمر شیعری بێ قافیەی کوتووە، من لە سەرانسەری دیوانەکەیا بۆ نموونەش پارچە شیعرێکی بێ قافیەم بەرچاو نەکەوتووە، تەنیا جیاوازی مامۆستا لەگەڵ شاعیرەکانی ترا ئەمەیە کە گۆران زۆرتر پەرژاوەتە سەر کاکڵی شیعر، واتە مەفھووم و مەعنا؛ قالب و توێکڵ واتە دیوی دەرەوەی شیعری ئەوەندە لا بەرز نەبووە کە بایەخی زیاتری لە مەفھووم و مەعنا بۆ دابنێ، بەڵام ئەمە نابێتە بەڵگە کە دیوی دەرەوەی شیعرەکانیش ناڕێک و نالەبار بن. مەعنایەکی جوان لە قالبێکی دزێودا لە مەیەکی نەشەبزوێن ئەچێ کە کرابێتە ناو سواڵەتە شکاوێکەوە و مەعنایەکی دزێویش لە قالب و توێکڵێکی جواندا لە ئاوێکی لیخن و لێڵ ئەچێ کە کرابێتە زەرفێکی زێڕینەوە. شیعرێکی جوان کە ماناکەی گەشە بدا بەدەروون، ھەر کام لەم دووانەی نەبێ، واتە کاکڵ و توێکڵ، ھەر کام ناحەز و دزێو بن لە جوانی شیعرەکە کەم ئەکەنەوە. زۆر کەسی وا ھەن کە پەیڕەوی شێوەی سووررێئالیستین و لایان وایە تەنیا وشەی شیعر ئەبێ جوان و بەئاھەنگ بێ. «ژۆرژساند» ئەڵێ: «شیعرێکی وشە جوان و بەئاھەنگ ھەرچەند بێ مەعناش بێ جوانترە لە شیعری بەڕواڵەت ناقۆڵا و بەمانا بەرز.»\n\nمامۆستا عەلائەددین سەججادی ئەنووسن کە مامۆستا گۆران ئەو شێوە شیعرییەی داھێنا و شێوەکەی شێوەیەکی ڕۆژئاوایییە. ئەگەر قسەکەی مامۆستا سەججادی ڕاست بێ، بەواتەی خۆیان مەردمەکە مافیان ھەیە لێی بسڵەمێنەوە و گوێی بۆ شل نەکەن. لە وەڵامی مامۆستا سەججادیدا ئەڵێم کە شێوەی نوێ ئەگەر بەتێکشکاندنی ئوسوولی عەرووزی بڵێن، واتە نیوە شیعرەکان لە باری کورتی و درێژییەوە وەک یەک نەبن و قافیە وەک ئەسڵێکی نەگۆڕاو لە شیعرا نەبێ، ئێمەی کورد لە پێش شێوەی عەرووزییا کە ھی عارەبەکانە «بەیت»مان ھەبووە کە نە نیوە شیعرەکانی بەتەرازووی «ف-ع-ل» بەرامبەرن، نە دوو نیوە شیعرەکان وەک یەک و بەئەندازەی یەک کورت و درێژن. من ئێستاش بۆم دەرنەکەوتووە بۆچ نووسەران و ھەڵسەنگێنەرانی کوردی عێراق بەقوتابخانەیەکی ھەرە بەنرخ و ھەرە خۆماڵی ئەڵێن: «فۆلکلۆر»؟ ! بەیتەکان شاعیرەکانیان ناسراون. خەیاڵاوی و ڕازاوەن. گاھێ تڕاژیدییەکی ئەوەندە گەورەیان تێدایە کە تەنانەت لە تڕاژیدییەکانی ئوڕووپاییش بەرزترن. «زەماوەندی خوێناوی» گارسیا لۆرکا لە چاو بەیتی سەیدەوان ئەوەندە بچووکە کە پیاو ناتوانێ بەرامبەر یەکیان دابنێ و بەیەک ھەڵیانسەنگێنێ. \n\nپرسیارێکم لە مامۆستا سەججادی ھەیە؛ ئەم مەردمە کە شیعر ئەخوێننەوە و لێی تێئەگەن، ئاخۆ لە گەشتی قەرەداغ و ھەورامان باشتر حاڵی ئەبن یا لە «شیرین تەشی دەڕێسێ»ی «وەفایی». بەڵێ تەشی ڕستن لە ناو ئافرەتانی کوردا باوە. بەڵام وەفایی کە بەشێوەی عەرووزی شیعری کوتووە، ئەوەندەی باسی ئەستێرەناسی و مەبەستی قووڵی تر تێھەڵکێشاوە کە تەنانەت خوێندەوارانیش ئەبێ لە مامۆستایەکی گەورەی شیعرناسی بپرسنەوە تا سەرەندەری لێ بکەن: «سەمای بەذوذنب دا کف الخضیبی شیرین» کەی بۆ مەردمە؟ \n\nشیعرێک کە لە ژیانی خەڵک ئەدوێ و بەزمانی خەڵک ئەدوێ ئەم چەند شیعرەیە لە گەشتی قەرەداغ: \nشەو دانیشتبووین گشتمان لە سەربان، \nپیاوێک پەیدا بوو خەڵقی دێی دووکان؛ \nبۆ سەر زەماوەند خوڵقی ئەکردین، \nکەوتینە ڕاوێژ: «بچین یا نەچین». \nمن لەبەرئەوەی بێ وڵاغ مابووم، \nلە ئاستی «بچین» ترشم ئەکرد ڕووم. \nپاش لێکدانەوەی زۆر و یەک و دوو\nکە دیم وڵاغم بۆ جێبەجێ بوو، \nئەمجار دەستم کرد بەکۆمەڵ ھاندان، \nبۆ ڕۆیشتنی سەر شایی دووکان، \nلەوێوە بووک تا «سەیوسێنان» بردن\nبینینی ھەردوو پەردەی ژن بەژن! \n\nبەیانی سەعات دەوری ھەشت، کۆمەڵ\nڕێکەوت چەن سوارێک، ئەھالیش لەگەڵ\nھەموو جل گۆڕیو، سەر و ڕیش تاشیو\nلە ئەسپ درابوو ڕەخت و ڕەشوەی زیو\nئێستا و تاوێ تر حیلەی ئەسپی شێ، \nغار و ڕمبازێ تەختایی لاڕێ، \nوای خەریک کردم بەخەیاڵەوە\nکاتێکم زانی، بەقەدپاڵەوە\n«دووکان» دیاری دا لە بناری شاخ، \nژووری ئاش و بی، خواری شیو و باخ... \nئەم شیعرانە کامیان شێوە ڕۆژئاوایین؟ ئاخۆ لەمە جوانتر ئەکرێ دیمەنێک بخرێتە بەرچاوی کوردێک کە لەگەڵ ژن بەژن و ھەڵپەڕکێ و سواری و میوانداری گەورە بووە؟"}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "تاپۆ و بوومەلێڵ", "poem_title": "گۆران و سیحری بەیان", "poem_description": "١٩٧٣/٠٤/٠٤", "poem_text": "سەلام لە گوێگری بەھەست و ھونەرپەرستی بەرنامەی تاپۆ. \n\nھونەرمەند دوو ژیانی ھەیە. ژیانێک لەو کاتەدا کە زیندووە وەک خەڵکی تر ھەناسە ئەکێشێ، ئەبزوێ و لە ناو کۆمەڵا دێت و دەچێت. بەکورتی ژیانێک کە ژیانی لەشە و ژیانی لەش سنوورێکی ھەیە و پاش ئەوە گەیشتە سنوور ئەبڕێتەوە و بەڕواڵەت مەرگی بەسەرا دێت. بەڵام لێرەدا ھونەرمەند و ھەموو ئەو کەسانە کە بەچەشنێ کاریان کردۆتە سەر کۆمەڵ و شوێنەواری باشیان لە پاش بەجێ ماوە لە خەڵکی ئاسایی و عادەتی جیا ئەبنەوە. مەرگ تەنیا دەستی تاڵانی ئەگاتە لەشیان و گیانیان لە دەسدرێژی مردن بەرزترە. ژیانی پاش مردنی لەش ژیانێکی ھەتا ھەتایییە و ھونەرمەند تا کۆمەڵ ھەیە و تا شوێنەواری جوان و باش ڕێزی ھەیە، ئەژی. \n\nبەڵام لە دڵی خەڵکا، لە ناو وتار و شیعر و نەخش و نیگار و لە ناو شەپۆلی سیحراوی مووسیقادا. کێ ئەتوانێ بڵێ «بێتھۆڤێن» و «باخ» و «فردەوسی» و «عەلی بەردەشانی» و «بووعەلی سینا» و «ئێدیسۆن» مردوون؟ ! \n\nگۆران شاعیری پایە بەرزی کورد، یەکێکە لەو گیانە ئەبەدییانە کە ھەتا ھەتایە زیندووە. تا جوانی ھەیە. تا ھەورامان و قەرەداخ بەھارانە بەگوڵ و گیا ئەخەمڵێن، تا تووتڕکی سوور ئەبێتە کۆشی بەخت بۆ بووکی شەرمن و نازداری وەنەوشە؛ گۆران ھەر ئەمێنێ و بەواتەی خۆی تاجی شکۆ بەئوستادێکی وەک ئەو ئەدرێ لە توێی شیعری تەلیسماوییا. سەبارەت بەبەسەرھاتی گۆران ئەوەندە بەسە کە بڵێم ناوی سولەیمان بەگی کاتبی فارسی بوو. لە شاری ھەڵەبجە لە ساڵی ١٩٠٤ی میلادییا لە دایک بوو و لە ڕۆژی ١٨ی مانگی ١١ی ساڵی ١٩٦٢ لە سولەیمانی مۆمی ژیانی توایەوە و تەواو بوو و بەوە کۆڕی ھەستیاران لە پڕشنگی گەشترین ئەستێرەی ئاسمانی ئەدەب بێ بەش بوو و ڕەش داگەڕا. \n\nگۆران جگە لە دەسەڵاتی ھەرە زۆر و ھەستی ھەرە ناسکی لە شیعرا خاوەنی پلە و پایەیەکی تایبەتە کە لە شاعیرانی تری جیا ئەکاتەوە. گۆران دەسپێکەر و دامەزرێنەری شێوەیەکی نوێیە کە پاش خۆی بۆتە ڕێبازی شاعیران و ئەتوانین بڵێین قافڵەسالاری کاروانی شیعری نوێی کوردی مامۆستا «گۆران»ە، بەڵام کاتێ «گۆران» بوو بەڕێبواری ئەو ڕێگایە، ڕێگاکە شوێنی پێی کەسێکی تری بەسەرەوە دیار نەبوو. گۆران لە سەرەتای کاری شیعری خۆیا شێوەی کۆنی عەرووزی بەکار ئەھێنا، بەڵام زوو تێگەیشت کە بەرگی خوازراوەوەی لاوەیی بۆ ئەندامی شل و ملی نۆبووکی وێژەی کوردی نابار و ناکوڵ و کارە. ئەو پەلەوەرانەی ھەستی کە لە ناو ھێلانەی گیان و دڵیا جریوەیان ئەھات، لە چوارچێوەیەکی عەرووزی تەنگ و تیواردا ئارامیان نەدەگرت. شابازی خەیاڵی گۆران ئەوەندە بەرزەفڕ بوو کە عاستەم ئەکرا لە چوارچێوەی ھەڵبەستا قەتیس بکرێ. خۆی ئەفەرمووێ: \n\nھەرچەن ئەکەم، ئەو خەیاڵەی پێی مەستم، \nبۆم ناخرێتە ناو چوارچێوەی ھەڵبەستم! \nلێکدانەوەی دەروون، قسەی زمانم\nبۆچی وەھا دوورن لەیەک؟ نازانم! \nئەمویست دەروون بکرایەوە وەک تۆمار\nدەرکەوتایە دونیای جوانتر لە بەھار، \nدەرکەوتایە: ئاوات، ھیوا، خەو بینین\nپڕشنگدارتر لە ئەستێرەی قوبەی شین! \n\nگۆران باش شارەزای گۆڕانی ھەلومەرج و ھەڵوێستی نوێی کۆمەڵ بوو. ئەیزانی باوی نەماوە زولف وێبچوێندرێ بە زرێ و مژۆڵ و برژانگ بە تیر و کەمەر بە موو، بەژن و باڵا بە سەوڵ و چنار. ئەیزانی کە ئیماژ و ئیستعارە و تەشبیھ لە شیعرا دەورو نەخشی چییە و ھەروەھا ئەشیزانی بەکوردی شیعر وتن و بۆ کورد وتن، بەجوانی کوردەواریدا ھەڵکوتن، ئەبێ بەلێکدانەوەی تایبەتی کوردانە بێ. سەرەڕای ھەموو ئەمانە گۆران ئەیزانی کە گوڵزاری وێژەی کوردی گژوگیای دزێوی دەشتی زیخەڵان و دڕووی موغیلان دایگرتووە و باغەوانێکی وریای گەرەکە ئەم دڕک و داڵ و گژوگیایە بژار کا تا گەشە و نەشەی گوڵی ئاڵ و واڵای باغچەی کزی کوردی دەرکەوێ و لەسەر ھەر پەڕەی گوڵێکی ئەو گوڵجاڕە بولبولێک بەنەغمەی وردەوە ھەوایەک بڵێ. ھەوایەک کە خورۆشی ڕۆحی بێگانەی تێدا نەبێ و سکاڵایەک بێ بەلاوک و حەیران و ئای ئای لەگەڵ گیانی تامەزرۆی ھەستیاران. گۆران لە باری تەشبیھەوە وردترین و گەورەترین و ئەگەر باشتر بڵێم جادووکارترین شاعیری سەدەی بیستەمە. نەک ھەر لە ناو کوردا، بەڵکو لە ناو گشت جیھانی وێژەدا: \n\nشنەی سێبەری داری گوێز و توو\nئەسڕێ ئارەقی ڕێبواری مانوو\n\nئەکشێتە ناو باخ توولە ماری ڕێ\n\nچەن پیرێک ئەبن بە خڵتەی لافاو\n\nگوڵەبەڕۆژەی قژ زەردی چاوکاڵ\nملکەچ وەستاوە سەرگەرمی خەیاڵ\n\nپەلکەزێڕینەی پاش بارانی زۆر\nچەماوەتەوە بەرامبەر بە خۆر\n\nڕوو لە عەرشی پاک ئەلەرایەوە\nبۆ گیانی مردوو ئەپاڕایەوە\nگیانی من بۆ تەڵێ وەنەوشە پەرۆشە، \nکە لە ژێر سێبەری تووتڕکا خامۆشە! \n\nئەوانە و ھەزارەھا تەشبیھی تریش ھەر کامیان بگرن خۆیان پەڕاوێکن کە ئەکرێ ھەزارەھا لاپەڕەیان لەسەر بنووسرێ و جوانی و ھونەری شاراوەیان بخرێتە بەرچاو. گۆران نەک ھەر لە باری سەنعەت و فەننانییەوە، بەڵکو لە باری کۆمەڵایەتیشەوە، شاعیرێکی تاقانەی کۆمەڵیەتی کە ئەڵێ: \n\nپڕ ئەشکەوتێک سام و گومان\nئەخاتە دڵ بۆ داخورپان\nھەوای قەفەس گەرووگیرە\nقەنارەم قووڵایی بیرە\n\nکام بیر؟ ئاخۆ مامۆستای بەھەشتی سکاڵای لە دەست کام بیر و کام ھەوای گەرووگیرە؟ \n\nبێ گومان دیتنی دزێوی لە ناو کۆمەڵا خەوش و خاڵی ئاڵۆزی ئەخاتە سەر لاپەڕەی سپی و بێگەردی ھەناوی شاعیرێکی وەھا ناسک خەیاڵ و خاوەن ھەست کە تووڕەی ئەکا لە گیان، وەڕەزی ئەکا و ئاگر بەرئەداتە دەروونی و ئەو ئاگرە ئەبێتە بڵێسەیەک کە ناوی زمان و پێنووسە. \n\nپلووسکی پێنووس ڕەھێڵەی بارانی خەم و خەفەت ھەڵئەلووشێ و بەتەوژمێکی ھەستیارانە دەری ئەداتەوە و ئەبێتە شیعرێک کە موومان ئەکاتە نەشتەر و ئەمانخاتە ناخی ئەو جیھانەوە کە گۆرانی تێدا بووە. ئەمەیە ئەوپەڕی ھونەرمەندی کە بتوانێ خەڵک لەگەڵ خۆیا بەرێ و پەردەی ئەو جیھانەیان بۆ ھەڵداتەوە کە چاو و ھەستی وردی دیویەتی و ناسیویەتی؛ ئەو جیھانە کە ئێمە بێ دەربەست بەلایا تێئەپەڕین و ھۆیەکانی ناتوانین شی بکەینەوە. گۆران ئەگەر لە وتارێکا بکرایە بیناسین ئیتر گۆران نەبوو. کە وەھایە ئەیھێڵینەوە بۆ وتارێکی تر و ھەڵکەوت و ھەلێکی تر. \nتا ئەو کاتە خواتان لەگەڵ"}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "تاپۆ و بوومەلێڵ", "poem_title": "گۆران و جوانی", "poem_description": "", "poem_text": "سەلام لە گوێگری بە ھەست و بەڕێز و ھونەرپارێزی بەرنامەی تاپۆ. \n\nمامۆستا گۆران و شوێنەوارە بەنرخەکانی لەوانە نییە کە لە چەن وتارێکی چوار یەکە سەعاتییا بناسرێ. بەڵام ئەگەر ھەموو جوانییەکانی ھەست و چێشکەی مامۆستای نەمرمان بۆ ھەڵنادرێ و کاتی تەسک و تیواری بەرنامەکە ڕێگەمان نادا. خۆ ناشکرێ لەم ھەموو جوانییە چاو بپۆشین و بەلای گوڵزارێکی بۆن خۆشا تێپەڕین و پڕ بەدەروون سینەی لێ پڕ نەکەین. جا کەوایە ناچارین کارێک کە لە بەرنامەیەکا نالوێ، لە بەرنامەدا بیکەین. ھەڵبەت دیسانەوەش ناتوانین بەڵێن بدەین کە ھەموو جوانییەکانی شیعری گۆرانمان باس کردووە. \n\nمەولانا جەلالەددینی ڕۆمی، شاعیری ھەرە گەورەی فارس لێرەدا ئەگاتە فریامان و بەجوانترین شێوە دەسکورتیمان ئەشارێتەوە. مەولانا ئەڵێ: \nآب دریا گر کنی در کوزه‌ای\nچند گنجد قسمت یک روزه‌ای\nآب دریا را اگر نتوان چشید\nھم بە قدر تشنگی باید چشید\n\nمانای ئەم دوو شیعرە بەکوردی ئەبێتە ئەمە: ئەگەر بتەوێ ئاوی دەریا بڕێژییە ناو گۆزەیەکەوە ھەر بەشی ڕۆژێک ئەبا، بەڵام ئەگەرچی ناتوانین ھەموو ئاوی دەریا ھەڵمژین، لانی کەم بەئەندازەی تینوویەتی ئەبێ بخۆینەوە. \n\nگۆران نزیکەی ٢٣ ساڵ لێرەوبەر واتە لە بەرواری ٢٥/٦/١٩٥٠دا لە ھەولێر سەرەتایەکی کورتی بۆ کۆمەڵە شیعرێک بەناوی «بەھەشت و یادگار» نووسیوە و لەو سەرەتایەدا ئەڵێ: «بەھەشت و یادگار کۆمەڵە شیعرێکە لە دیوانەکەم. سەرانسەر لەگەڵ بابەتەکانی جوانی و دڵداری خەریکە. ھەڵبەستی وای تیایە کە بیست و پێنج ساڵ، بەڵکو زیاتر، لەمەوپێش دانراوە. ھەروەکو ھی چەند مانگ لەمەوبەریشی تیایە. بەشی زۆری کۆنەکان بەوەزنی عەرووزی و کوردییەکی کۆنی تێکەڵاو بەزمانی بێگانە نووسراون. ئوسلووبیشیان کۆنە. یان وەک ھی سالم و نالی لەسەر پێ و شوێنی غەزەل ھەڵبەستراون، یان ئەو جۆرە ئوسلووبەیان تێدا کراوە بە سەرمەشق کە مامۆستا «م-نووری» و ھاوڕێکانی لە ئەدیبە تازەکانی تورکی ئوسمانییان وەرگرتووە و لە سەردەمێکی سنوودار (١٩٢٠ - ١٩٣٠) شیعری کوردی ناوچەی سلێمانییان پێ تازە کردەوە. ئەم کۆنانە زۆربەیان بەناوی «یادگاری کۆن»ەوە کراون بە بەشێکی جیاواز.» پاشان مامۆستا گۆران لە سەرەتایەکدا بۆ ناسینەوەی تازە و کۆنەکان مقیاس و تەرازوویەک ئەداتە دەست و ئەنووسێ: «ڕێگای ھەرە چاک بۆ جوێکردنەوەی تازە و کۆنیان چەند وردبوونەوە لە زمان و لۆغەتی پێ نووسینیان ڕاسپێری ئەکەم، ھەچ ھەڵبەستێک وشە و تەرکیبی عەرەبی و فارسی زۆر تیا بێ بەئەندازەی ئەو زۆرییە، کۆنە؛ پێچەوانەی ئەوەش دیارە پێچەوانەیە!»\n\nوا دەرئەکەوێ کە مامۆستا لە شێوەی غەزەلدا پەیڕەوی لە نالی شاعیری ھەرە بەرز و ناسک خەیاڵی کورد کردووە و پاشان ماوەیەک چۆتە سەر ئەو شێوە تازەیە کە مامۆستا نووری و ھاوکارەکانی لە شێوەی تازەی تورکەکانی عوسمانییان وەرگرتووە. ئەو شێوەیە لە ناوچەی سلێمانییا لە ١٩٢٠ەوە تا ١٩٣٠ واتە ماوەی دە ساڵ لە گەشەکردنا بوو. \n\nلە وێژەدا شاعیرە گەنجەکانی ئیمپڕاتۆری عوسمانی یانی ئەو ئیمپڕاتۆرییە کە ئاخر و ئۆخری ژیانی بوو، شێوەیەکی نوێیان دامەزراند کە لە چاو شێوە کۆنەکان کە لەسەر شێوەی عەرووزی عەرەبی بوو، شێوەیەکی تازە بوو. ئەو شێوەیە بەپێی پێتەویستی کات و بەگوێرەی گۆڕان و تەحەوولی بیروبڕوای گەلی تورک پەیدا بوو. شێوەیەک بوو شۆڕشگێڕانە و نەتەوایەتی. بەڵام ھەرچی بوو لەگەڵ باری گەلی کورد نەدەھاتەوە و مامۆستا نووری و ھاوڕێکانی بەھەموو کۆششیانەوە نەیانتوانی بەرگی کوردانەی لەبەر کەن و بیکەن بە خۆماڵی. چونکە لەگەڵ قۆناخێکا کە کورد ئەو کاتە پێیا تێئەپەڕی، جیاوازی ھەبوو و یەکتریان نەدەگرتەوە. مامۆستا گۆران یەکەم شاعیری کوردە کە تا ئەو ڕادەیە ئەوینداری جوانی بووە. جوانی ھەڵاتنی خۆر، ئاوابوونی خۆر، ڕەوتی جوان، ڕوانینی جوان و بەکورتی ھەر شتێ کە ئەکرێ سفەتی جوانی بۆ بھێنرێ. بەتایبەت جوانی ئافرەت. لە کۆمەڵە شیعری بەھەشت و یادگارا چاومان بەم سەردێڕانە ئەکەوێ: \n\nئافرەت و جوانی، ڕەوتێکی جوان، ئاواتی دووری، گوڵی خوێناوی، خۆزگەم بەپار، سکاڵا، بۆ جوانی سەرەڕێ، بەستەی دڵدار، جوانی لە لادێ. \n\nھەموو ئەم شیعرانە سەبارەت بەجوانی ئافرەتن و ئێمە لە دوایی ئەم بەرنامەدا لە کۆمەڵە شیعری بەھەشت و یادگار، پارچە شیعرێکتان بۆ ئەخوێنینەوە. شیعرەکە ناوی سکاڵایە و لام وایە پێویست ئەکا کەمێک لە کاکڵەکەی بدوێم. \n\nکوڕێکی گەنجی ئاسایی کە نە زۆر جوان چاکە و نە لە ھیچ بارێکی ترەوە زیادەبەشێکی ھەیە، تووشی کچێکی ھەرە جوان ئەبێ. کچێک کە لە ھەموو بارێکەوە لە کوڕەکە لەپێشترە. لەبەرئەمە کوڕە ھەست ئەکا سوودی نییە قسەی لەگەڵ بکا و ڕازی دڵی لا بدرکێنێ، یا تەنانەت سەیری بەژن و باڵای کچەکە بکات. لەولاشەوە کیژۆڵەی جوانی بەلەنجەولار، لەبەر خۆیەوە بیر ئەکاتەوە کە ئەم کوڕە گەنجە بۆچ وەک گەنجانی تر سەری بۆ دانانەوێنێ و پرێسکەی دڵی بۆ ناکاتەوە. لە ئاکام وا تێئەگا کە ئەو گەنجە خۆ بەگەورەزان و خۆ پارێزە و ئەبێ بەسەدان دڵبەری جوانکیلەی ھەبێ و ناپەرژێتە سەر ئەو. ھەر ئەم خۆگرتن و بێ دەنگییەی کوڕەکە کارێک ئەکا کە کیژەکە بیەوێ ئەم قەڵا پۆڵایینە بڕووخێنێ و سەر بەم گەنجە خۆ بەزل زانە داچەمێنێ. لە پێشدا بەزەردەخەندەی نادیاری، پاشان بەئیشاڕەی چاو و برۆ پەیغامی دڵداری بۆ کوڕە ڕەوانە ئەکا. کوڕیش لە خودا ئەخوازێ کە سەر و گیانی بخاتە پێناوی ئەو کیژە جوانە و ئێستە کە کچەکە خۆی ئەوینی خۆی دەربڕیوە، بەھەلێکی باشی ئەزانێ و وەڵامی پەیغامی ئەداتەوە و وێڵی ئەبێ. کەنیشکەکە لەپڕ تێئەگا شتێ کە ئەوی بۆ لای کوڕەکە ئەکێشا، غروور و قسە نەکردنەکەی بوو، ئێستە کە ئەویش چەشنی گەنجەکانی تر وێڵ و ئاوارە و ئەویندار و دڵ بریندار بووە، ھیچ جەزبە و کێشەرێکی نەماوە، لەبەرئەمە ڕووی لێ وەردەگێڕێ و نامیھرەبانی لەگەڵ ئەکا. کوڕەکەش تیری ئەوین لە دڵی سمیوە و بەم ساکارییە ناتوانێ دەس ھەڵگرێ و ناچار شین ئەگێڕێ بۆ دڵی لەدەسچووی... \n\nجا ئەمەش شیعرەکە: \n\n«سکاڵا»\nلە سەمای بەرزی ناوبانگی حوسنا\nتاقەستارە، \nنەبووی لە وزەی دەسکورتی منا\nئاشکرا و دیارە! \nھەر لەبەرئەوە ڕووم لێ وەرگێڕای\nیەکەم تەسادوف\nدڵەی حەسساس نا، بەردم پیشان دای\nبەڵام تەئەسسوف: \nواتزانی کە من موستەغنی و غەڕڕام\nحەریس تر بووی لێم\nتێھەڵچووی: بەدەم، ئیشارەت، پەیغام\nپەیمانت دا پێم! \nھەیھات! مەلی دڵ، خوێن گەرمی شەباب\nتەفرەی ئاسان بوو، \nکەوتە شوێن قسەت، فڕی بە شیتاب، \nوێڵی ئاسمان بوو... \nکەچی نەیشتھێشت، بێ لەسەر سینەت\nبنیشێتەوە؛ \nلاتبرد لە ڕێگای ھەوای مەحەببەت\nدوورت خستەوە! \nمەلی ناو فەزای ناموتەناھیم! \nدڵی لاوم ڕۆ! \nمانووی ئینتیزار ڕێی وەعدی واھیم: \nنووری چاوم ڕۆ!"}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "تاپۆ و بوومەلێڵ", "poem_title": "گۆرانی ڕچەشکێن", "poem_description": "", "poem_text": "سەلام لە گوێگری بەڕێزی بەرنامەی تاپۆ. ھیوادارین بەختیار و سەرکەوتوو بن و ئەگەر ڕەخنە یاخود پرسیارێکتان سەبارەت بە مەبەستە ھونەرییەکان ھەیە، بۆمانی بنووسن، ھەروەھا ئێمە ئامادەین ئەگەر پارچە ھەڵبەستێکی جوانتان ھەبێ یا پەخشانێکی ئەدەبی بۆمانی بنێرن بەناوی خۆتانەوە بڵاوی کەینەوە بەشەرتێ بتوانین بڕوای خۆمان سەبارەت بەنووسراوە و شیعرەکانتان دەربڕین و ماوەی ئەمەمان ھەبێ کە ھەڵە بەرچاو و دیارییەکانی نووسراوەکان ڕاست کەینەوە. \n\nمامۆستای نەمر گۆران سەرەتا دامەزرێنەری شیعری نوێی کوردی بوو و یەکەم کەسێک بوو کە ڕچەی شکاند و کەوتە پێش شاعیرانی دوای خۆی. ڕێگایەک کە مامۆستای بەرزی کورد لە ھونەری شیعرا گرتیەبەر، تا ئەو ڕۆژە کەس پێیا نەڕۆیشتبوو. بەڵام دۆزینەوە و ئیبداع و خوڵقاندنی ھونەری وەک ھەموو شتێکی نوێ و بگرە پتر لە ھەموو شتێکی نوێ پێویستی بەئازادی بیروبڕوا و سەربەخۆیی و بەھێزی مێشک و ھەناوی ئەو کەسە ھەیە وا یەکەم دەسپێکەر و دۆزەرەوە و خوڵقێنەرە. مامۆستا گۆران لە ناو خەڵکا ژیا بوو، لە حوجرەی فەقێیان، لە دیوەخان و خانەقا، لە شار و لە دێ، لە ناو عێل و شاریا وەک یەک شارەزا بوو. ھەروەھا تێراوی سەرچاوەی ئەدەبی کۆنی کوردی و ئەو ئەدەبانەی تر بوو کە کاریان کردبووە سەر ئەدەبی کوردی. جا بەھۆی ئایینەوە بێ یا تێکەڵایەتی مێژوویی و ھەرێمی و شتی ترەوە. لەبەر ئەمە گۆرانی نەمر لە پێشا شیعری عەرووزی گوت و لەم شێوەیەشدا ھێز و دەسەڵات و مامۆستایی خۆی تەواو دەرخستووە. زۆر مەزموونی وا ھەیە کە مامۆستا ھەم بەشێوەی عەرووز و ھەم بەشێوەی نوێ کردوویەتی بەشیعر. وەک ئەم مەزموونەی چوونە کانی و ئاو ھێنانی ئافرەتان لە کوردستان، کە سووژە و ھەوێنێکی خۆماڵی و ناسراوە لە ناو کورد و ئەدەبەکەیا. \n\n«ڕێی کانی قوبان مونتەزیری جیلوەیی نازە» یەکێکە لە شیعرە ھەرە جوانەکانی مامۆستا. لەگەڵ ئەوەشا بەگوێرەی ناچارییەک کە شێوەی عەرووزی بۆ شاعیری ئەھێنیتە پێشەوە زۆر وشەی عەرەبی و لێکدانەوە و تەعبیری ئەدەبەکانی ھاوسێی تێدا بەرچاو ئەکەوێ و شاعیری ناچار کردووە لەباتی قوربان بۆ ھاتنەوەی شیعرەکە بڵێ «قوبان»! ھەروەھا مامۆستا ئەم مەزموونەی لە جێگایەکی ترا بەقالبی عەرووزی و ناوەڕۆکی نوێوە کردووە بەشیعر و ئەڵێ: \nھەموو بەحەسرەتەوە گوڵ ئەکەن نساری ڕێت\nبزانین ئاخۆ گوڵی کێ بەدڵتەوە ئەلکێت. \n\nگوڵ بەدڵەوە لکان بەمانای ئەمە کە گوڵی کام گەنج کار ئەکاتە سەر ھەستی کچانەت. تەعبیرێکی تەواو نوێیە و وێنەی لە وێژەی کوردییا نییە. مامۆستا بەشێوەی نوێ، نوێ چ لەباری کاکڵ و چ لەباری تۆکڵەوە ئەم مەبەستەی کردووە بەشیعر. گۆران ھەست ئەکا بۆ شاعیرێکی پێشکەوتوو تەنیا شارەزایی بەئەدەبی کۆن و تەنیا ئەدەبی نەتەوەکەی و ھەرێمەکەی بەس نییە. ھەست ئەکا بەر لەوە ھەرێمی ڕامیاری یا یەکیەتی گشت مرۆڤ بێتە دی پێویستە لە وێژەدا بەتایبەت لە شیعرا کە لە ھەموو ھونەرێکی تر لە عاتیفە نزیکترە ئەم مەبەستە ئەبێ پێکبێ و مرۆڤ بێ ئەوە چاو لە زمان و زانیاری و نەتەوە و ھەرێمەکەی بگرێ، ئەبێ ببێتە یەک خێزان و بۆ ئەم مەبەستە شاعیر پێویستی بەڕوانین و شارەزابوون بەسەر وێژەی بێگانەدا ھەیە. باشتر وایە کە شاعیر خۆی زمانی بێگانە بزانێ و بێ ئەوە ناچار بێ وەرگێڕاوی نووسراوەکانی لاوەیی بخوێنێتەوە بتوانێ ڕاستەوخۆ لەگەڵ بیر و ھەست و عاتیفەی شاعیری لاوەیی تێکەڵ بێ تا دیوانەکەی برانس و شیلی و شکسپیر بخوێنێتەوە و پاش خوێندنەوەی دیوانی برانس، بەم جۆرە شاعیرانە بچێ بەتانی جوانییەکانیا و بڵێ: دیوانەکەی برانس کە نەغمەی شیعری ئەڵێی کچە پێئەکەنێ یان ئەگری. ڕاستی جوانتر لە گریان و پێکەنینی ئافرەت چی ھەیە؟ ھەردوو ئەم دوو حاڵەتە، واتە ئەم پەڕو ئەو پەڕی تیندرانی عاتیفە ئەبنە ھۆی دەرکەوتنی گەوھەری بەورشەی ھەناوی ئافرەت، یانی ئەو ئادەمیزادە کە تانوپۆی لە ھەست و نەرمی و خۆشەویستی پێک ھاتووە. \n\nگۆران، گەورەترین شاعیری کوردە کە کەلێن و قوژبنی گیانی ئادەمیزاد ئەپشکنێ و ڕووناکی شیعری ئەخاتە سەر تاریکایی ھەست و عاتیفەی مرۆڤ. گۆران ھەر ئەو شتانە ئەڵێ کە ھەموو ئادەمیزادێک لە دڵیا ھەستیان ئەکا. بەڵام ناتوانێ دەریانبڕێ. گەورەترین جیاوازی شاعیر لەگەڵ خەڵکی ئاسایییا ئەمەیە کە پەریزادی خنجیلانەی ناو پەردەی خەیاڵ بەتەلیسمی وشە ئەخاتە بەرچاو و ئەیھێنێتە سەر شانۆی دیدار. ھەموو کەس جاری وا ھەیە ھەست ئەکا ئەوەی لە دڵیا ئەجۆشێ، لە لایەکەوە گەورەترە لەوە کە لە پەیمانەی مێشک و دەروونیا بحەوێتەوە. بەڵام کاتێ ئەیەوێ لە پلووسکی زمانەوە ھەڵیڕێژێ و بیخاتە ناو دەفری وشەوە ئەبینێ کە لە وزەدا نییە ناوی دەریا لە گۆزەیەکا جێ بکرێتەوە. \n\nتکایە گوێ بگرن بۆ چەن شیعرێک لە پارچە شیعرێکی مامۆستای بەرز و نەمر: \nھەر چەن ئەکەم، ئەو خەیاڵەی پێی مەستم، \nبۆم ناخرێتە ناو چوارچێوەی ھەڵبەستم! \nلێکدانەوەی دەروون، قسەی زمانم\nبۆچی وەھا دوورن لە یەک؟ نازانم! \nئەمویست دەروون بکرایەوە وەک تۆمار\nدەرکەوتایە دونیای جوانتر لە بەھار\nدەرکەوتایە ئاوات، ھیوا، خەوبینین\nپڕشنگدارتر لە ئەستێرەی قوبەی شین! \nتا بەرنامەی داھاتوو بەخواتان ئەسپێرین بەڵێنتان ئەدەین کە لە بەرنامەکانی ترا باسی ئەو شاعیرانەتان بۆ ئەکەین کە شوێنی گۆرانیان گرتووە و ھەروەھا پلەی ئەمڕۆی شێوەی نوێ لە شیعری کوردییا باس ئەکەین. تا ئەوکاتە بەختیار و سەرکەوتووییتان ئاواتە خوازین."}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "تاپۆ و بوومەلێڵ", "poem_title": "شێرکۆ بێکەس و گڕوگاڵ دوای «گۆران»", "poem_description": "", "poem_text": "سەلام لە گوێگری بەھەست و ھونەر پەرەستی بەرنامەی تاپۆ. لە بەرنامەی ڕابردوودا باسی مامۆستا گۆران و شێوەی شیعرییەکانی ئەو شاعیرە بەرزەمان کرد و گوتمان کە مامۆستای نەمری کورد لە پێشا لەسەر ڕێگا و شوێنی دامەزراوی وێژەی ڕۆژگارەکەی واتە شێوەی عەرووزی ئەڕۆیشت و چەن پارچە شیعرێکی ھەرە جوانی لەو شێوەدا ھەیە، بەڵام تەنانەت لە شیعرە کۆنەکانی مامۆستاشا کە بەرھەمی سەرەتای شاعیری ئەون، تەعبیر و لێکدانەوەی نوێ بەرچاو ئەکەوێ. مامۆستا گۆران ھەستی کردبوو کە بەپێی گۆڕانی ڕۆژگار و پەیدابوونی نیاز و پێداویستی تازە لە ناو کۆمەڵەکەیا شیعری عەرووزی ناتوانێ و نابێ لەمە زۆرتر بخایەنێ و بمێنێتەوە. ئەم پێتەویستی لە چەن لاوە ھەست ئەکرا؛ یەکەم ئەمە کە ئیتر وەک پێشوو شیعر مەزەی مەی ناو کۆڕی دەسەڵاتدارانی گیرفان پڕی مێشک بەتاڵ نەبوو و تەنھا بۆ لاواندنەوەی گوێچکەی پارەدار نەدەگوترا کە ھەرچی بەشکڵ و ڕواڵەت ڕازاوەتر بێ، باشتر بێ؛ شیعر ھەر وەک سەرەتای پێکھاتنی، ھەروەک فەلسەفە و ھۆی ھەبوونی ئەیگوت و ئەیویست. دیسانەوە ببوو بەچەک. چەکی تیژ و گورچک بڕ، خەوتارێن و ترسھێن، دووھەم ئەمە کە ھەر لە پێشیشا شێوەی عەرووزی، خۆماڵی نەبوو، سەرچاوەی لە زانیاری کوردەوە نەدەھاتە خوارەوە و لەگەڵ تایبەتییەکانی زمانی کوردیش باش ڕێک نەدەھات، سێھەم ئەمە کە کورد لە پێشا خۆی شێوەیەکی لە شیعرا ھەبوو و بەیتی پێ ئەگوترا و لە زۆر بارەوە نزیکە لە شێوەی نوێ، ھەم لەبەر کورت و درێژی نیوە شیعرەکان و ھەم لەباری ئاھەنگەوە و شیعری کوردی بێ ئەوە لە تاقیکردنەوە بترسێ، ئەتوانێ شێوەیەکی نوێ بگرێتەبەر. \n\nبەداخەوە مامۆستا لە کاتێکا گوڵستانی زەوقی ڕوو لە گەشە و پێشکەوتنی پتر بوو و شاگردانی ھێشتا لەم سەرچاوە ڕووناکە تێراو نەببوون کە چاوی لە ژیان پۆشی و وێژە و وێژەویستانی کوردی بەداخ و مەینەتەوە بەجێ ھێشت. بەڵام چرایەک کە مامۆستا ھەڵی کردبوو پاش مەرگی ئەویش نەکوژایەوە و بەر پێی پیاسەکارانی ڕێگای وێژەی نوێی ڕووناک کردەوە و شاگردانی مامۆستا لەم دیو و لەو دیو بە رچەی خۆش کراوی مامۆستادا ڕۆیشتن. ھەندێک لە گەنجانی شوێنگری گۆران توانییان خۆیان ببن بەخاوەنی شێوەیەکی تایبەت و ھەندێکی تر ھەر بەلاساکردنەوە قنیاتیان کرد و نەیانتوانی ڕێگایەکی سەربەخۆ و لێکدانەوەیەکی شەخسی بدۆزنەوە؛ بەداخەوە لە گەنجانی شاعیری ئەم سەردەمە کەمتریان چەشنی مامۆستا گۆران لە ناو کۆمەڵەی کورددا ژیاون و تاڵ و سوێرییان بەدرێژایی ژیانێک چێشتووە و کەمیان شارەزای زانیاری کوردن، زانیاری بەھەموو لک و پۆیەکییەوە. کاتێ شێرکۆ بێکەس لە شوێنەوارە نوێیەکەیدا باسی تفەنگ و کاروان و شوکاک و ئاوزەنگی ئەکات، ئەڵێی مناڵێکی تامەزرۆی سواری و غارکردنە کە ھەرگیز لە شار دەرنەکەوتووە و باسی شوکاک و دە ڕۆژە ساردەکەی ئەوی لە دەمی خەڵکی تر بیستووە. مەبەست ئەمە نییە کە ئەم گەنجانە سەرنەکەوتوون و یا شوێنەوارەکانیان بێ کەڵکە، بەڵام ئەگەر بتوانن زمانی شیعری خۆیان لە زمانی خەڵکی ئاسایی نزیکتر بکەنەوە و زیاتر لە لێکدانەوەی بێگانە دوور بکەونەوە و ڕوو بکەنەوە تەعبیرە تەواو کوردییەکان، باشتر سەر ئەکەون، من ناڵێم کە گەنجە شاعیرەکان خزمەتیان بێ نرخە، بەڵام لام وایە کە شاعیر دوو ڕاسپێری وێکڕا لەسەر شانە؛ یەکەمیان ڕاسپێرییەکە کە بەرامبەر بەکۆمەڵ ھەیەتی ئەبێ بەزمانی ئەوان بدوێ تا بتوانێ واتە و مەبەستی ناو شیعرەکانی بەوان حاڵی بکا، دووھەم ڕاسپێرییەکە کە سەبارەت بەھونەر ھەیەتی و نابێ تەواو خۆی تەسلیمی نزمییەک بکا کە لە قسە و باسی وتووێژیدا ھەیە، چونکە ئەگەر جوانی و بەرزی ھونەر لە شیعرا نەبێ، قسەی شاعیر ئەبێ بەئامۆژگاری ڕووت یا گێڕانەوەی داستان. شاعیر لە لایەکەوە ئەبێ خۆی لەگەڵ کۆمەڵ رێک بخا لە لایەکی ترەوە ئەبێ لە کۆمەڵ پێشکەوێ، بەڵام ئەم پێشکەوتنە نابێ چەشنێک بێ کە شاعیر ئەوەندە لە خەڵک و زمانی خەڵک دوورکەوێتەوە کە لە بەرچاو گوم بێ و تێکەڵیشی لەگەڵ خەڵک نابێ ئەوەندە بێ کە لەگەڵ ئەوان نەناسرێتەوە. ئێستا تکایە گوێ بگرن بۆ سەرەتای شوێنەوارێکی نوێی شێرکۆ بێکەس. \n\nبەھۆرەی تفەنگی کاروانی بێ بنار، لووتکەکان\nئەستێرەی پشکۆیان ڕژانە ناو چاوی بەیانی بەفرەوە\nچەمەکان بەرزە و پێ ھەڵسان و ھەڵگیرسان\nئەسپەکان لە بێشەی ئاگرا ئاو دران\nھۆڕەیە وا «شوکاک» ڕەشەبا زین ئەکات\nبەقاچی گەردەلوول، ئاوزەنگی لافاوی باڵگرتوو... لێ ئەدات\nھۆرەیە... ھۆرەیە... .\nئەشکەوتی گوێی شاخی بەمسی تاریکی ئاخنراو\nوا بەربوو کەوتە بەر تەوژمی ڕووباری خۆرەتاو\nھۆرەیە وا «شوکاک» ڕەشەبا زین ئەکات\nبەقاچی گەردەلوول... ئاوزەنگی\nلافاوی باڵگرتوو لێ ئەدات\nڕەگ ئەبێ چۆغەی ژان لەبەر کات\nبۆ ئەوەی لەبەردا گوڵ بڕوێ\nئاو ئەبێ خۆی تاڵ کات، بۆ ئەوەی\nپەلوپۆی تینوێتی... خۆر بگرێ! \n\nلەم شیعرەدا کە تەواو لەسەر شێوەی نوێیە، ئاھەنگ ھەیە، بەڵام وەزنی عەرووزی و قافیە بەرچاو ناکەون. کایە بەئەلفاز و تەشبیھی تا ئەمڕۆ نەکراو لە ناویا زۆرە. ئەوەندە زۆرە کە خوێنەرەوە پێش ئەوە کاکڵەکەی ھەست بکا ناچارە بپەڕژێتە سەر توێکوڵەکەی! قاچی گەردەلوول، ئاوزەنگی لافاوی باڵگرتوو، ئەشکەوتی گوێی شاخی بەمسی تاریکی ئاخنراو و زۆر تەشبیھی تر کە شیعرەکە لە بەرچاو ئەکەن بەتەلەسم و جادوو. ئەگەر کاک شێرکۆ ئەم ھەموو زۆرەی بۆ خۆی نەھێنابایە باشتر ئەبوو. \nتا بەرنامەی داھاتوو بەخوای گەورەتان ئەسپێرین."}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "تاپۆ و بوومەلێڵ", "poem_title": "محەممەد سەددیقی مەحموودی، بەشوێن مامۆستا گۆرانەوە", "poem_description": "", "poem_text": "گۆران ھەڵکەوتەی شیعری کوردی، لە عێڕاقا چاوی کردەوە، لەوێ ژیا، لەوێ ھەڵیدا و لەوێ چاوی بەجیھان پۆشی. شیعری شێوەی نوێ ئەگەر بەگۆرانیش دەس پێ نەکرابێ، لانی کەم ئەوە قسەی تێدا نییە کە بەھۆی گۆرانەوە پتەو بوو، ڕازاوە و جێگای خۆی کردەوە. گۆران ئەوینداری ڕاستی و ڕەوانی جوانی بوو؛ چ لە سروشتا و چ لە ئافرەتا. بوێرانە گوتی: جوانی لە خواوە بەھرەیەکە پڕ بەپێست بۆ ئافرەت و گوتی: \nبەڵام تەبیعەت ھەرگیزاو ھەرگیز\nبێ ڕووناکییە بێ بزەی ئازیز\n\nخوڕەی قەڵپەزەی کەف چەرێنی چەم، شنەی سێبەری داری گوێز و توو، توولەماری ڕێیە کە دەخوشێتە ناو دارستان، گاشەبەردێ کە گەردوون تلی پێ نەداوە، کۆلکە زێڕینەی پاش بارانی زۆر، گوڵەبەڕۆژەی قژ زەردی چاوکاڵ، ھەمووی ئەمانە و گش جوانییەکی تری سروشت بۆ ئافرەت، ھۆی لێکدانەوە و ھەستی ئایینی بوون. گیانی شاد بێ کە بەساکاری و دڵپاکی لادێییەکەوە گوتی: خوای یەکەمین جوانییە لەباری ئایینەوە. \n\nگۆران ئەوتۆ بوو، ئەوینداری دڵ پڕ لە ھەستی جوانی و ئەو خەیاڵەی وا پێی مەست بوو، باش توانی بیخاتە ناو چوارچێوەی ھەڵبەستی. نە ڕمبەڕمبی بێھوودەی ناسیۆنالیزمی تەواو ویشکی نیزیک بەفاشیزمی لێوە دێ، نە بێ دەربەستی شیعری ئیندیویدوالیستیی (individualism) لە کۆمەڵ تەریک بوونی پێوە دیارە. ئەم دوو نموونەیەم بۆیە ھەڵدا کە بەداخەوە لە ھەردوو بارا تاقمی وەھامان ھەن، کە یا ھەر خۆیان ئەبینن، یا ھەر گەلی خۆیان لایان وایە شەڕ، شەڕی نێوان دوو ڕەگەزە، یا دوو ھۆز، یا دوو گەل و تەواو لە چلۆنی چینایەتی و ئابووری دوور و... .\n\nگۆران وەھا نەبوو. ئادەمیزادێکی تێگەیشتووی شاعیر بوو؛ بەڵام شێوەی لە عێڕاقدا پاش خۆی پەیڕەوی زۆر بۆ پەیدا نەبوو. لەبەر چی وەھا بوو؟ خۆتان لێکیدەنەوە. چونکە باسێکی ترە و لێرەدا جێگای نابێتەوە. \n\nبەداخەوەم کە ناچارم ئەوە بڵێم کە شاعیری کورد لە عێڕاقا نەیانتوانیوە ڕێبەر بن؛ زیاتر چاولێکەر بوون. شوێنگرتووی کۆمەڵ بوون، بێ ئەوە ھەوڵێک بدەن بۆ گۆڕینی بەرەو پێش بردن. لەبەر ئەوە شیعرەکانیان زەنازەنای بێھوودەیە و ڕمبەڕمبی ساکار. مەبەستم شاعیرانی گەنجە، نەک ئەو برایانەی ڕابردوو. یەکێک لەو ئیستعدادە بەفیڕۆ چووانە بەلای منەوە «ھەژار»ە کە بەڕاستی خەسارە. کەس نییە پێی بڵێ مامۆستا! خوێن، ئەویش خوێنی ئادەمیزاد، ئەویش بەم شێوە گشتییە کە تۆ گوتووتە چۆن پیس ئەبێ؟ و ئایا گوڕ و فیچقەی خوێن لە بان تیغی دەبان لە شیعرا ھێنانەوە، خووی سادیسمی و پیاو کوژی لە گەلا ھاندان، لە کاتێکا کابرا ھاتوو گوتی: «برالە ئادەمیزاد یەکن و ئەوەی تۆ بەڕواڵەت ئەیبینی شەڕی نێوان دوو نەتەوەیە، لە ڕاستیدا شەڕی نێوان دوو ئابوورییە» سوودی چییە؟ لێرەدا مەبەستم ڕەخنە گرتن نییە و زیاتر لەسەر ئەم باسە ناڕۆم؛ بەڵام ئەمەوێ بڵێم کە شێوەی مامۆستا گۆران پاش نەمانی خۆی لە عێڕاقا پەرەی نەگرت و لە ئێرانا زیاتر ھۆگری بۆ پەیدا بوو. یەکێک لەو پەیڕەوانەی شیعری گۆران، مامۆستایەکی گەنجە، بەناوی مامۆستا محەممەد سەددیقی مەحموودی موکریانی. \n\nھەڵبەت ئەو مامۆستایە ھێشتا نەیتوانیوە شێوەیەکی تایبەتی و سەربەخۆ بدۆزێتەوە و نەوەک قالب و دیوی دەرەوەی شیعرەکانی لە ھی گۆران دەچێ، بەڵکو ھەر ناوەڕۆکی شیعرەکانیشی ھەمان ناوەڕۆکی شیعری گۆرانە. ئەمەش شیعرەکانی\n\nمامۆستا محەممەد سەددیقی مەحموودی: \nخوڕەی ھەڵدێر، شمشاڵی شوان\nکە بۆ ھەڵبەست ئیلھامی خوان\nچەند بەسۆزن، چەند سێحراوین\nلای لایەن بۆ کۆرپەی ئەوین\nدەمی بەیان شنەی شەماڵ\nدڵی بێ تین دێنێتە حاڵ\nوەنەوشەی کز لە نێو تەما\nئەخاتە ناو کۆڕی سەما\nبەپشت پشتی قامکی سروشت\nوەختێ کە خۆر پڕشنگی ڕشت\nگیتی ھەمووی دەشت و کێو\nبزەی زێوینی دێتە لێو\nبەئاھەنگی ھەوری بەھار\nفرمێسکی شادی دێتە خوار\nلە چاوی ئاسمانەوە\nبەموژدەیی ژیانەوە\nلە کێو و تەل، دەشت و چیا\nلە سەر پەڕی گوڵ یا گیا\nچەند نەخشینە، چەند جوان ئاونگ\nکاتێ کە لێی ئەدا پڕشنگ\nورشە و تریفەی مانگە شەو\nلە سووچی دڵ ئەدا پەڕتەو\nئەخاتە ناو ئاگری سوور\nتاسە، مەیل، ھەست و شعوور\nئەوانە گشت ئەدەن بە گیان\nژیان، بەڵام کامیان\nوەک نیونیگای ھی دڵدارین\nئاوا لە ناخی دڵ کارین؟ \n\nمامۆستا گۆران ئەڵێ: \nچەند بە ئاھەنگ، چەند سێحراوین\nئەگەڕێن پۆڕن یا مراوین\n\nو کاک محەممەد سەددیق ئەڵێ: «چەند بەسۆزن، چەند سێحراوین». «وەنەوشەی خامۆش لە ژێر تووتڕکا» ھی مامۆستا «گۆران»ە کاک سەددیقیش «وەنەوشەی کز»ی ھێناوە. جگە لەمانە تەواوی شیعرەکە ناوەڕۆکی ھەر ئەمەیە کە مامۆستا گۆران گوتوویە: \nکام تاسە، کام مەیل، کام چاوەنواڕی\nتەلەسماوییە وەک ھی دڵداری\nمن لام وایە کە ئەم شاعیرە ھەوێنی شاعیرانە لە ھەستیا زۆرە و چاوەڕوانی ئەکرێ بەزوویی ڕێگای تایبەتی سەربەخۆی، خۆی بدۆزێتەوە.  [١] \n\n\n١. بۆ ئاشنایەتی پتر لەگەڵ خوالێخۆشبوو «مەلا محەممەد سەدیقی مەحموودی» (١٣١٦-١٣٦٥)، بڕوانە دیوانەکەی بەناوی «وەنەوشە»، کە لە ساڵی ١٣٦٧ی ھەتاویدا لە لایەن «ئینتیشاڕاتی سەلاحەددینی ئەییووبی»یەوە چاپ کراوە."}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "تاپۆ و بوومەلێڵ", "poem_title": "زاراوەکانی زمانی کوردی", "poem_description": "", "poem_text": "سەلام لە گوێگری بەرنامەی تاپۆ. لە چەند بەرنامە لەمەوپێشەوە دەستمان کردووە بە لێکۆڵینەوەیەکی ئەوتۆ کە ھەموو لان و بارێکی ژیانی کوردەواری بگرێتەوە. ئەمڕۆ گەیشتووینە سەر زمانی کوردی. ھەڵبەت سەبارەت بە زمانی کوردی لە پێشا باسێکمان لە بەرنامەی ڕابردووا ھەبوو و لەودا بەشکردنەکەی «مەککەنزی» و «تۆفیق وەھبی»مان باس کرد و ھەروەھا باسی چەن جۆرە بەشکردنی تریشمان کرد. ئەمڕۆ ئەو بەشکردنەتان بۆ باس ئەکەم کە بەلای منەوە لە ھەمووان باشترە، بەم چەشنە: \n\nزاراوەی کرمانجی ژوورو و یا شیمال، یەکەم. زاراوەی کرمانجی خواروو یا جنووب، دووھەم. زاراوەی گۆرانی، سێھەم. زاراوەی کرماشانی، چوارەم. \n\nھەڵبەت لە ناو لکی ئەو زاراوە ئەسڵییانەشا جیاوازی ھەیە، واتە فەرعی موکری لەگەڵ فەرعی سولەیمانییا کە ھەردووکیان لکی زاراوەی کرمانجی خواروون، جیاوازە. شێوەی دووان و مەخرەجی پیتەکان و پاڵ بە پیتەکانەوە دان، واتە تەکیە لەسەر حەرفەکان و چەشنی ئەدای پیتێکی تایبەت لە سولەیمانییا لەگەڵ مەھاباد و بەشەکانی تری موکریان جیایە. بۆ نموونە، پیتی دال لە سولەیمانییا دالی کلۆرە بەتایبەت لە دوای وشەکانەوە، ئەڵێن: سەوپەنجا. بەڵام لە موکریان بە تایبەت لەدەورووپشتی مەھاباد ئەڵێن: سەدوپەنچا دالەکە باش دەرئەبڕن. جارجار لە سولەیمانی و دەوروپشتی سولەیمانی دال چەشنی گاف تەلەففوز ئەکرێ، بەتایبەت ئەگەر پاش دالەکە کە پیتی دوای وشەیەکە، وشەیەک بێ کە پیتی یەکەمی لەگەڵ دالی کلۆرا بۆ گوتن قورس بێ، وەک ئەم شیعرەی مامۆستا گۆران: «ھەر چەن ئەو خەیاڵەی پێی مەستم»... وەھا دێتە بەر گوێ کە بڵێن: ھەر چەنگەکەم! \n\n... جیاوازی زۆرە، ئەمەش یەکیانە کە لە سولەیمانی زۆرتر ئەو «ئەلف»انە کە لە پێش «نوون»ەوە ھەڵکەوتوون ھەر وەک خۆیان بە«ئەلف» تەلەففوز ئەکرێن، بەڵام لە موکریان بەتایبەت لە ناو عێلی دێبوکری و مامش و پیران و مەنگوڕ و گەورکی بەشی «مەھاباد» و «نەڵێن» ئەو «ئەلف»انە ئەکەن بە«ی»، وەک نێو. ئەم جیاوازییە واتە گۆڕانی «ئەلف» بە«ی» لە نێوان شێوە دووانی «مەھاباد» و «سنە»شا ھەیە. لە «سنە» ئەڵێن: «پا»، لە «مەھاباد» ئەڵێن: «پێ». ئێلاتی دەوروبەری «مەھاباد» ئەڵێن: لە شاری بووم. لە جێگاکانی تر ئەڵێن: لە شار بووم. یا بۆ نموونە «مەھاباد»ی ئەڵێن: «دەستم دا تفەنگێ» و سنەیی و سەقزی و سولەیمانی ئەڵێن: «دەستم دا تفەنگ» یا «دەسم»، لێرەدا مەبەست «ی»ی دوای تفەنگە، نەک دەس و دەست؛ کە ئەویش خۆی جۆرێکە لە جیاوازی وەک «دەس و دەست»، «ماس و ماست»، «ڕاس و ڕاست»، ئەمانە ھەموویان جیاوازین لە شێوەی دووانا و لە وشەشدا جیاوازی ھەیە. وەک «قاچ و لاق»، «خاس و باش و چاک» و زۆر وشەی تریش. بەڵام ئەم جیاوازییە بچووکانە وەھا نیین کە بۆ نموونە شێوەی دووانی سولەیمانی و سنەیی و مەھابادی ئەوەندە لە یەک دوور بکەنەوە کە نەکرێ بەتێکڕایان بگوترێ زاراوەی کرمانجی خواروو. \n\nمەبەستێکی تریش کە لێرەدا ئەشێ بگوترێ ئەمەیە کە بەپێی نزیکی ھەرێمی زاراوەکان لە یەکتر، جیاوازی لە نێوان لکی زاراوەکانا پەیدا ئەبێ، وەک ئەمە «مەھاباد» ھاوسنوورە لەگەڵ «ڕەزاییە» و کوردەکانی دەوروبەری ئەو شارە، وەک: «شکاک»، «ھەرکی» و نزیکە لە کوردەکانی دەوروبەری «خۆ» و «شاپوور». وەک «جەلالی» و «میلانی»یەکان. لەبەر ئەمە زۆر وشەی زاراوەی کوردی کرمانجی ژوورووی لەوان وەرگرتووە، وەک ئەمە لە مەھاباد و لە ناو دانیشتووانی دەوروپشتی مەھاباد زەربولمەسەلێک ھەیە، ئەڵێ: «ئەگەر زانییان ئەزم، ئەگەر نەیانزانی دزم!». لە کاتێکا ئەگوترێ کە کەسێک بۆ کارێکی خراپ چوو بێ و سوود وەرگرێ لە ناسیاوی خۆی لای ئەو کەسانە کە کارە خراپەکەیان لەگەڵ ئەکرێ. ئەز لەم زەربولمەسەلەدا وشەیەکی کرمانجی ژوورووە و بەمانای «من»ە، ئەگەر زانییان ئەڵێم منم، ئەگەر نەیانزانی دزییەکەیان لێ ئەکەم. یا ئەڵێن: «ڕۆنیشە!» وەک «ڕۆنە»ی کرمانجی ژووروو. بە«سەگ» ئەڵێن «کۆک»، ھەڵبەت «سپڵۆت» و «سەگ» و «سە»شی پێ ئەڵێن، کە«کۆک» و «سە» لە کرمانجی ژووروو وەرگیراون. سنە لەبەر ئەمە کە لە زاراوەی گۆرانی نزیکترە وشەی ئەو زاراوەی زۆر وەرگرتووە. بۆکان و سەقز کە لە نێوان مەھاباد و سنەدا ھەڵکەوتوون شێوەی دووانیان کە ھەندێکی لە مەھابادی ئەکا و ھەندێکی لە سنەیی ئەچێ، ئەمە بۆ زاراوەی کرمانجی ژوورووش ھەر دروستە. شێوەی دووانی بارزانی کە ناوبارەترە و نزیکترە لە زاری کرمانجی خواروو؛ وشەی ئەم زاراوەی زۆرتر تێدایە، بەڵام «ستڕاکتۆر زموھوذمھS» و ئەساس و پایەی زمان لە ھەموو زاراوەکانا یەکە. \n\nبا بچینەوە سەر باسەکەی پێشوومان؛ گوتمان کە «کوردی» ٤ زاراوەی گەورەی ھەیە، کرمانجیی ژووروو، کرمانجی خواروو، گۆرانی، کرماشانی. \n\n١. کرمانجیی ژووروو، زاراوەی کوردەکانی تورکیە و ئەرمەنستانی شووڕەوی و کوردەکانی سوریەیە، شیمالی کوردستانی عێڕاق و کوردەکانی غەربی زریەی بچووکی ڕەزاییە و کوردەکانی قووچان و کوردەکانی دەماوەندیش بەکرمانجی ژووروو ئەدوێن. \n٢. کرمانجیی خواروو، زاراوەی کوردەکانی جنووبی کوردستانی عێڕاق و کوردەکانی غەرب و شیمالی غەربی ئێرانە، ھەڵبەت لە غەرب، کرماشان و دەوروبەری لێ جیا ئەبێتەوە کە ئەوان خۆیان ئەکەونە سەر زاراوەیەکی تر بەناوی کرماشانی و لە «شیمالی غەرب»یش دەوروپشتی ڕەزاییەی لێ جیا ئەبێتەوە کە ئەوانیش گوتمان بەزاراوەی کرمانجیی ژووروو، یا شیمال قسە ئەکەن. \n٣. کرماشانی، کە خەڵکی کرماشان و سەرپێڵ زەھاو و قەسری شیرین و ئێلات و خێڵاتی دەوروپشتی ئەو شارانە بەم زاراوە قسە ئەگەن. \n٤. گۆرانی، ئەم زاراوە زۆر لە فارسی کۆن نزیکە و گۆڕانی زۆر بەسەرا نەھاتووە. لەبەر ئەمە ھەندێ ئەڵێن کە ڕەنگە ئەو زاراوە کوردی نەبێ. ئەمە ھەڵەیەکی گەورەیە گۆرانی بێ گومان کوردییەکی کۆن و نزیک لە کوردی مادی. تۆفیق وەھبی لە بەشکردنەکەی خۆیا ناوێکی لە زاراوەی گۆرانی نەبردووە و بۆ من دەرنەکەوتووە کە چۆن لێکۆڵەر و کوردناسێکی وەک وەھبی بەم بێ دەربەستییە بەسەر ئەم مەبەستەدا تێپەڕیوە؟ زاراوەی گۆرانی بەزاراوەی «ھەورامی»ش ئەناسرێ، واتە زۆر کەس لە باتی زاراوەی گۆرانی ئەڵێن زاراوەی ھەورامی. لە کاتێکا ھەورامی لکێکە لە گۆرانی، بەڵام لەبەر ئەمە لە ئێران و عێڕاقا ئەو کەسانە کە بەگۆرانی ئەدوێن، زیاتریان لکی ھەورامین. ئەم ناونانە باو بووە. کەمایەتی وەک: سیامە سووری و ڕۆژبەیانی و زەنگەنەش ھەر لەسەر ھەورامی ناو ئەبرێن، ھەڵبەت ئەمە لەباری زانستی زمانناسی و تەنانەت کۆمەڵناسی کوردیشەوە ھەڵەیە؛ بەشێکی زۆر لە «سیامەسوور»ییەکان ئێستا لە ئەفغانستان ئەژین و بە گۆرانی ئەدوێن. \n\nبەرنامەی ئەم حەوتەیەمان دوایی ھات و لە بەرنامەیەکی ترا ئەچینە سەر باسی وێژەی کوردی و بەشەکانی ئەو وێژەیە، تا ئەو کاتە خواتان لەگەڵ."}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "تاپۆ و بوومەلێڵ", "poem_title": "سەرەتایەک لەسەر وێژەی کوردی", "poem_description": "", "poem_text": "سەلام لە گوێگری بەڕێزی بەرنامەی تاپۆ. ڕیزە وتارێکمان سەبارەت بەژیانی کۆمەڵایەتی کورد دەس پێ کردبوو و لە چەند بەرنامەیەکا باسی پێشینەی مێژوویی کورد و ئەوەی کە کەی و لە کوێوە ھاتوون بۆ ئەم گۆڕەپانی ئێرانە، بەکورتی کرا. ھەڵبەت پێم باشە لە پێش ھەموو شتێکا بۆ چەندەمین جار دووپاتەی کەمەوە کە من لە ھەرێمی مێژوودا دەسەڵاتم ئەوەندە نییە کە گومانێک بۆ گوێگری بە ھەست نەمێنێتەوە لەوەدا کە ئەوەی وا ئەینووسم تەواو دروستە یا ھەموو ئەو ڕاستەقینەیە کە مێژوونوسان قامکیان بۆ ڕاداشتووە و نیشانیان کردووە. \n\nبۆ باسی مێژوویی من خۆم گوێ ئەگرم بۆ نووسراوە ھێژاکانی مامۆستای بەرزی کورد جەمیل ڕۆژبەیانی و لە ڕاستی لانادەم کە زۆر کەلکیان لێ وەرئەگرم. مامۆستای دڵسۆز لە مێژووی ئێرانا دەستی داوەتە لێکۆڵینەوەیەکی ھەرە بەنرخ کە لە پێشا نە مێژوونووسێکی ئێرانی و نە مێژوونووسە بێگانەکان و نە تەنانەت مێژوونووسێکی کورد بەم چەشنە زانستییە نووسراوێکیان نییە. \n\nمامۆستا لە ناو مێژووی ئێرانا گەڕاوە و ھەموو ئەو ڕووداوانە کە بەچەشنێ پەیوەندی لەگەڵ کوردا ھەبووبێ، کۆی کردۆتەوە و خستوویەتەوە سەر یەک. ئەم کارەی مامۆستا ھەم خزمەتێکی گەورەیە بەمێژووی ئێران و ھەم تێکۆشانێکی ھێژایە لە پێناوی کورددا. \n\nمامۆستا بەڕێکخستن و کۆکردنەوە بردنەوە سەر یەکی ئەو بنەماڵە کوردانە یا ئەو عێلە کوردانە کە چەن لاپەڕەی پڕ خەبات و کۆڵ نەدانیان لە مێژووی ئێرانا پڕ کردۆتەوە، بۆ ھەموومانی دەرخستووە کە ھۆزی کورد تا چ ڕادەیەک تەئسیری لە مێژووی ئێرانا ھەبووە و چۆن بۆ پاراستنی ئاو و خاکەکەی بەرامبەر بەزۆردار و داگیرکەر وەستاوە. \n\nبنەماڵەی حەسنەویە و شوانکارە و عەیاریە ڕاپەڕین و خزمەت و کۆششیان لە مێژووی ئێرانا دیار و بەرچاوە. بەڵام کەم کەس ھەبوو بزانێ ئەمانە کورد بوون و ئێستەش کەم کەس ھەیە تەواو شارەزای خەبات و شۆڕشیان بێ؛ چونکە مێژوونووسەکان کە بناغەی کاریان لەسەر لێکۆڵینەوەی گشتی مێژووی ئێران داناوە، بەشێکی زۆر کورتیان بۆ ئەم بنەماڵانە تەرخان کردووە. \n\nھێژایی کاری مامۆستا جەمیل ڕۆژبەیانی لەمەودایە کە ئەم ھەموو کتێبە مێژوویییە لە ئەژمار بەدەرەی ئێرانی پشکنیوە. ئەو پەڕاوانە کە بەعەرەبیش سەبارەت بەمێژووی ئیسلام و ئێران نووسراون لە چاوی تیژبین و بیری وردی شاراوە نەبوون، تەنانەت بەکۆششێکی زاڵ و ماندوونەبوون و عیشقێکی ئەوتۆوە، کە ھەر لە پیاوانی زانست ئەوەشێتەوە، پەڕاوە ئینگلیزێکانیشی خوێندۆتەوە زۆر جار مانای وشەیەکی ئینگلیزی لە خۆم پرسیوە و بەخۆ کەم زانینێکی عالمانەوە سەرەڕۆی شوێن ھەموو زانستێک بووە لەم ھەرێمی مێژووەدا، جا ئاکامی زانست و ماندوونەبوون و ئیرادەی مامۆستا بۆتە چەند پەڕاو کە ئەکرێ لە مێژووی کورددا ناوی بنرێ: «ھەنگاوی بەرزی سەرکەوتوو و کاری ھێژای کەس نەکردوو.»\n\nھیوادارم مامۆستا بتوانێ ئەم چەند پەڕاوەی لە چاپ بدا و خوێندکارە کوردەکانمان شارەزا بن کە ھۆزەکەیان چ خزمەتێکی بەئێرانی خۆشەویست کردووە. ھیوادارم کۆسپی پارە و چەوتی پیتی قەڵایی چاپ، بەردی سارد و گەرمی نەخاتە سەر ڕێگا و من بەناوی شاگردێکی مامۆستا ھەر نزام لە دەس دێ و سپاس. \n\nپاش ئەم باسە کە پێویست بوو بکرێ، ئەگەڕێمەوە سەر باسەکەی خۆم. لە لێکۆڵینەوەکەماندا گەیشتینە سەر باسی ئەدەبی کوردی. ببوورن کە من جار جار ناچارم چەند ھەنگاوێک لابدەم و باسێکی ئاپۆرەنوێن بھێنمە گۆڕێ. بێگومان ئەم باسە بەڕوواڵەت ئاپۆرانە بۆ ڕوونکردنەوەی دەوروبەری باسەکەمان بەکەڵکن. \n\nوێژە ھەروەک ئەزانن باسێکی عەدەدی و ریازی نییە و دابڕاوی و نەگۆڕی و قەتعییەتی زانست لە ھونەرا بەرچاو ناکەوێ و ڕەنگە لە ھیچ لکێکی زانستی مرۆڤایەتی، واتە علوومی ئینسانی وەک فەلسەفە و سۆسیۆلۆژی و سایکۆلۆژیشدا حەتمییەتی زانست نەبێ. ھونەر ڕاستە لە ئەشیا و حاڵات و نەفسانیات و ھەروەھا لە باری بەرچاوی کۆمەڵایەتی کەڵک وەرئەگرێ و تۆشە ھەڵئەگرێ، بەڵام کاتێ ئەم شتانە برانە بەر دەستی زەمیری فەننان و دەروونی ئینسانەوە، ئەگۆڕێن و چەشنێکی تر دێنەوە دەرەوە و خۆیان ئەنوێنن. بۆ نموونە چیای «بێستوون» وەک بەرچاو ئەکەوێ ئەچێتە ناو بیر و زەینی شاعیرەوە، شاعیریش بۆ ڕوانین ھەروەک خەڵکی تر دوو چاوی ھەیە، بەڵام لە دەروونی شاعیرا «بێستوون» تەنیا چیایەکی بەرز و بەردەڵان نییە؛ تەنانەت شاعیرێک لە بەرامبەر ڕوانگەی بێستوونا وەک مێژوونووسێکیش بیر ناکاتەوە و ناچێتەوە سەر ڕووداوە مێژوویییەکان کە ئەمە بەردەنووسی «ھەخامەنشی»یە یا«ساسانی»، بەڵکوو بیر لە دڵی سووتاو و لەشی لە خوێن ھەڵکشاوی «فەرھاد» ئەکاتەوە. دەنگی تەشوێ و گوڵینگی «فەرھاد» لەوپەڕی سنووری ئەفسانەوە، لە چیای دەروونی شاعیرا دەنگ ئەداتەوە. شاعیر وەھا لەگەڵ «بێستوون» و «فەرھاد» و ئەفسانەی «شیرین» تێکەڵ ئەبێ کە خۆی ئەبێ بە«فەرھاد»، پێنووسەکەی ئەبێ بەکوڵینگی «فەرھاد»و دەروونی پڕ دەنگ و جۆش و خرۆشی ئەبێ بەچیای «بێستوون»و شیرەی ھەستی ئەبێ بەشیعرێک گەلێک ڕوونتر لەو کانیاوە کە لە لەشی «شیرین»ی ئەگرتە باوەش و گەلێ سپیتر لەو جۆگە شیرەی کە لە چیای «بێستوون»ەوە تا ناو گۆلی کۆشکی «خوسرەو»، بەجادووی ھونەری «فەرھاد»ی ئەندازیار سەرەولێژ ئەھاتە خوارەوە! سەبارەت بە«شیرین» و «فەرھاد» گەلێک ھەڵبەستەی جوان نووسراوە، بەڵام ھەموو باسی دڵداری و دەردو پەژارەی «فەرھاد» و «شیرین»ە، وەک ئەمەو لە بیرچووبێتەوە کە ڕووداوە مێژوویییەکە و بەردەنووسەکان شتێکی تر ئەڵێن و کاتی نووسرانی ئەو تاشەبەردانە ئەبەنەوە بۆ زۆر بەر لە کاتی خوسرەو پەروێزی ساسانی. \n\nبەم چەشنە ھەم من بەناوی نووسەری بەرنامەیەکی وێژەیی، بەتایبەت ئەمجارە کە باسەکەمان سەبارەت بەوێژەی کوردەو ھەم ئێوە بەناوی گوێگری پسپۆڕی ئەم بەرنامەیە مافمان ھەیە ھەرکام جۆرێک بیر بکەینەوە؛ چونکە دوو و دوونییە کە بکا چوار. باسی ھونەر و وێژەیە و زیاتری لەسەر لێکدانەوەی شەخسی و تاکییە. ھەڵبەت باشە ئەمەشمان لە بیر بێ کە تەنانەت لە ھونەریشا ئەسڵێک و مەنتقێک ھەیە و ھونەرمەندیش ناچارە لە بەرچاویان گرێ، جا ئەگەر ئەوەی من ئەیڵێم بەلاتانەوە دروست نەبوو و بیرێکی ترتان ھەبوو، قەیدی نییە ھونەر وەک ئاو وایە، لە ھەر دەفر و کاسەیەکا شکڵ و قالبێ ئەگرێ لە وێژەی کوردییا چوار فۆڕم و قالبی جیاوازمان ھەیە: \n\n&bull;  شیعری وتاری یا بەیت\n&bull;  شیعری ھیجایی\n&bull;  شیعری عەرووزی\n&bull;  شیعری نوێ. \n\nلە ئەدەبی نەسر واتە وێژەی پەخشان باس ناکەم، لەبەر ئەمە کە چەشنی تایبەتی ژیانی کوردەواری کە تا ساڵەکانی دوایی سەدەی حەڤدە دەوارنشینی بوو زۆرتر لەگەڵ وێژەی ھەڵبەستدا ئەھاتەوە، ھەڵبەت ئەمە لە زۆرتری وڵاتە خۆرھەڵاتییەکانا بەرچاو ئەکەوێ و وێژەی شیعری ھەم زووتر دەس پێکراوە و ھەم لە باری زۆر و کەمییەوە لە پەخشان زۆرترە. وێژەی ھەڵبەستە و ھۆنراوە لەبەر ئەمە کە ڕەوان و لەسەر زمان سووکە، باشتر لەبەر ئەکرێ و لە سینەی بەیت بێژانی کورد باشتر ئەتوانێ ھەڵبگیرێ و لەگەڵ گەرمێن و کوێستانی خێڵ بڕوا. لەو کاتەدا کە ئێمە قسەی لەسەر ئەکەین و مەبەستمان، ئاوایی تەنیا بەناوی خێڵ بەزێکی کورتی زستانانە کەڵکی لێ وەرئەگیرا و پاش خێڵ خێزی سەرەتای بەھار ئاوایی ئیتر ئاوەدان نەبوو و چەن ماڵێک کە پێیان ئەگوتن پاش ماڵەی خێڵ لە ئاوایییا، ئەمانەوە. ژیانی ئابووری کوردەواری لەسەر بناغەی ئاژەڵداری دامەزرابوو و کۆمەڵی ئاژەڵداری کورد لەبەر ھاتوچۆی ھەمیشەیی لە گەرمێنەوە بۆ کوێستان و گەڕانەوەی لە کوێستانەوە بۆ گەرمێن، دەرفەتی خوێندەواربوونی کەم بوون، چونکە خوێندەواربوون پێویستی بەقوتابخانە دروستکردن و نیشتەجێ بوون ھەبوو و ئەمە کاری کۆمەڵی ئاژەڵدار نەبوو، لەبەر ئەمە ئەدەبی نووسراوە نەیتوانی پەرە بگرێ. شیعر ئەکرا بە یاد بسپێررێ و لەبەر کرێ، بەڵام نەسر نەدەکرا. بەم چەشنە وێژەی وتاری کە ھەر باشترە بڵێین شیعری وتاری لە کوردییا پەیدابوو. \nلە بەرنامەیەکی ترا لەسەر ئەم باسە ئەڕۆین، خواتان لەگەڵ."}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "تاپۆ و بوومەلێڵ", "poem_title": "بەیت تەواو بەتانوپۆی خۆماڵی چندراوە", "poem_description": "", "poem_text": "سەلام لە گوێگری بەڕێزی بەرنامەی تاپۆ. لە بەرنامەی پێشوودا گوتمان کە شێوە وێژەیییەکانی شیعری کوردی بریتین لە چوار شێوە: \n\n١. «شێوەی شیعری وتاری» یا «بەیتی»\n٢. «شیعری ھیجایی»\n٣. «شیعری عەرووزی» و\n٤. «شیعری نوێ». \n\nھەروەھا لە وتاری پێشوودا باسمان کرد کە لەبەر چی شیعر بەر لە نەسر لە ناو کوردا و ڕەنگە لە ھەموو خۆرھەڵاتیشدا پەیدابووە. \n\n«شیعری وتاری» یا «بەیت» بەلای منەوە گەنجێکی ھێژا و سامانێکی گەورەی زەوق و چێشکەی ھۆزەکەمانە. ھەر لەبەر ئەمەیە کە «باسیل نیکیتین» و «خاچاتوور ئەبوویان» شاعیری ئەرمەنی ئەڵێن: «فۆلکلۆری کوردی ئەوەندە پڕ و بەرز و خێرومەندە کە ھۆزەکانی تری ھاوسێی کوردیش کەڵکیان لێ وەرگرتووە و کەوتوونەتە ژێر تەئسیریەوە». \n\nئەم کوردناسانە ڕاست ئەکەن؛ بۆ نموونە بەیتی «خەج و سیامەند» کە «ھۆھانس شیراز»، شاعیری ئەرمەنی کردوویە بەشیعر، تەنانەت ئەوەندە ناوەڕۆکی بەیتەکەی بە خۆماڵی زانیوە کە سیامەندی کردووە بە ئەرمەنی و بەم چەشنە بەھرەیەکی لە فۆلکلۆری کوردی کردووە بە نسیبی ھۆزی ئەرمەنی. \n\nبەیتی«مەم و زین» لەگەڵ ئەوەشا کە بەچەند ڕەوایەتی جۆربەجۆر گوتراوە بەشێکی زۆری لە ئەفسانە و ئوستوورە تێکەڵ کراوە، لە لایەک «مەم»ی «ئالان»ە و لە لایەکی تر «مەم» کوڕی میرە تەنانەت ناوی «حەڵەب» و «برایم پاشا»ش کە ڕوون نییە چۆن ھاتوونەتەوە ناو بەیتێکی کوردییەوە، لە بەیتەکەی دابڕاوە. بەڵێ پاش ئەو ھەموو گۆڕانە و لەگەڵ ئەم گشت گێڕانەوە لە یەک دوورانەش کاتێ «ئەحمەدی خانی» نەمر بەیتەکە کردووە بەشێوەی عەرووزی، لە شیرەی گیان و زەوقی خۆی زۆر مەبەستی خواناسانە و فەلسەفی ھەڵڕشتۆتە ناو بەیتەکەوە؛ بەڵام ئاکامی کارەکەی «خانی» بەھۆی پێنووسی جادووکار و بیری شاعیرانەی خۆی و ناوەڕۆکی تێر و تەیاری بەیتەکەوە، بۆتە شاکارێک کە وێژەناسێکی گەورەی شووڕەوی لە بەرزییا ئەیخاتە پاڵ «شانامەی فیردەوسی»یەوە و بە یەکێک لە سێ شوێنەواری گەورەی خۆرھەڵاتی ناو ئەبا. \n\nشیعری بەیتی زۆرتر باسی ڕووداوە مێژوویییەکانی ناو کورد ئەکا و یا خۆی بەو مەبەستانە خەریک ئەکا کە لە ناو کوردا جێی ڕێز و خۆشەویستین، وەک بەیتی «دمدم»، بەیتی «قەر و گوڵەزەر»، بەیتی «شێخی سەنعان»- کە ئەم بەیتە مەبەستی غەیرە کوردیشی تێدایە- بەیتی «زەنبیل فرۆش» -کە زۆر لەسەر گوزەشتی «بوودا» ئەچێ- بەیتی «ئاوڕەحمان پاشا»، بەیتی «شێر و کەڵ»، بەیتی «مەحمەڵ و برایمی دەشتیان» و زۆر بەیتی تر. \n\nلە بەیتی کوردییا شوێنی زانستی بێگانە و دروشمی لاوەیی بەرچاو ناکەوێ و سووژە و ناوەڕۆکەکان تەواو کوردین، لەبەر ئەمە بەیت بە ناوی فۆلکلۆر باس کراوە و بەداخەوە بێ دەربەستانە بەسەر ئەم ڕاستەقینەدا تێپەڕیون کە بەیت شێوەی تایبەتی کاتێکی دابڕاو و دیاریکراوی ژیانی کوردە؛ شێوەی ژیانی ئاژەڵداری تا ئەگاتە پەیدابوونی ئەمیران و بنەماڵە ئەشڕافە کوردەکان. بەڵام وەک ئەزانین بەیت ھەرگیز باسی ژیانی شارنشینی کورد ناکا و لە ھیچ کام لە بەیتەکاندا ئێمە تووشی باسێکی ئەوتۆ نابین کە تەرخان کرابێ بۆ دەربارە بچووکەکانی ئەمیرانی کورد، وەک «بەدرخانی» و «ئەردەڵانی» و «بابانی». \n\nبەیتی «لەشکری» و بەیتی «ئاوڕەحمان پاشا» ھی کاتێکە کە کورد ئەمیری گەورەی لێ ھەڵکەوتووە و ئەم ئەمیرانە تێکەڵن لەگەڵ ڕامیار و سیاسەتی ئێران و عوسمانی و ئیمپڕاتۆرانی ڕووس. بەڵام بەیت بێژ کاری ئەوە نییە کە ئەم پێوەندە وردە سیاسییانە لێک بداتەوە و ھەر لەسەر پێ و شوێنەکەی خۆی ئەڕوا و بە گەز و ڕبەکەی خۆی ئەیپێوێ. «لەشکری» بۆیە خراپە، چونکە لەگەڵ گەورەی خۆی خراپ جووڵاوەتەوە، نەک لەبەر ئەمە کە لەگەڵ ئیمپراتۆری عوسمانی سازاوە «ینی چەری» و سوڵتانی عوسمانیش بۆیە خراپن و بۆیە لە بەیتەکەدا بەناوی «بڵحە ڕۆمی» ناوبراون، چونکە میرێکی کوردیان بەجامێک ژاراو بێ گیان کردووە، نەک لەبەر ئەمە کە ھێرشیان ھێناوەتە سەر کورد و ھەبوونی نەتەوایەتییان لە ناو بردووە. \n\nئەمە باسی ناوەڕۆکی بەیت بوو؛ ھەڵبەت زۆر بە کورتی، چونکە لە سەرەتای نووسینی بەرنامەی تاپۆ و بوومەلێڵدا، بە درێژە لەسەر ئەم باسە چووین و ئێستە مەبەست لە دووپاتەکردنەوەی تەنیا ئەمەیە کە کورتەیەک لە وتارەکانی پێشوو کە نزیکەی پێنج ساڵ بەسەریاندا تێپەڕیوە بێتەوە یادی گوێگرە بەڕێزەکانمان، بەڵام ڕواڵەت و قالبی کەلامیی بەیت بزانین چۆنە؟ \n\nبەیت ھەر وەک لە ناوەڕۆکا تەواو کوردییە، لە قالبیشا وەھایە. لە بەیتا کورت و درێژی میسراع یا ڕازاندنەوەی ڕواڵەتی وتار بەچەشنێ کە لە شێوەی عەرووزییا ھەیە، لە بەرچاو نییە و بە گرنگ داناندرێ. لە بەیتا مۆسیقای کەلام و ئاھەنگی وشە گرنگە و بەس. تێکەڵی و پەیوەندی بەیت لەگەڵ مۆسیقا تا ڕادەیەکە کە ھەر بەیتی بەئاھەنگێکی تایبەتی مۆسیقا لێ ئەدرێ، تەنانەت ئەگەر وشە و وتاریش نەبێ، شمشاڵ ژەنێکی کورد ئەتوانێ بەیتێک لێبدا و گوێگر خێرا بزانێ کە خەریکی لێدانی کام بەیتە. \n\nگوێگری بەڕێز باشە ئەمە بزانێ کە لەم بەرنامەدا ئێمە باسی ژیانی کوردەواری ئەکەین، ژیانی گشتی کوردەواری و کارمان بەسەر ئەمە نەداوە کە شاعیرێک و یا زانا و نووسەرێکی بە نەتەوە کورد، بە عەرەبی و یا زمانێکی تر چی نووسیوە. \n\nنووسین بە چەشنێ کە ھەموو لایەک بگرێتەوە و لە ھەوێڵی گش کەسێکا بێ، لە جامیعەی ئاژەڵداری کورددا نەبوو. لەبەر ئەمە وێژەی نەسر نووسینیش تا کاتێ کە ژیانی شارستانی کورد دامەزرا و سێڵاوی خێڵات لە ھاتوچۆی گەرمێن و کوێستان دامرکا پەرەی نەگرت. \n\nئەڵێن بەڵگەیەک دۆزراوەتەوە کە بە زمانی کوردی نزیک بە بەشی گۆرانی نووسراوە و لەو نووسراوەدا سکاڵا کراوە لە ھێرشی عەرەب و کوژانەوەی ئاورگا و تاڵانی ئاوایییەکانی کورد؛ ھەڵبەت بۆ زانینی ئەم مەبەستە کە ئەم پارچە، یا ئەو پێستە وا شیعرەکانی لەسەر نووسراوە ھی کام دەورەیە، ئەمڕۆ کەرەسەی باش ھەیە و زوو ئەکرێ بزانرێ کە پارچەکە ھی ھەزار و چەند سەد ساڵ لێرەوبەرە، یان تازەیە و دەستی کابرایەکی ھەڵپەرەست بۆ ناو و پارە کۆنی کردووە و بەناوی بەڵگەیەک بۆ مێژینەی وێژەی کوردی خستوویەتە ڕوو. ھەرچی بێ کۆن یا تازە، ئەگەر چی لە بارەی وێژەیییەوە لە کۆن ناچێ و دیارە لەسەر شێوەی ھیجایییە، شێوەیەک کە تەنانەت ئەو کاتە لە ناو فارسە پێشینەدارەکانیشا نەبوو، بەڵام ھەروەک گوتم کۆن و تازە بوونی ئەم نووسراوە ڕێگای لێکۆڵینەوەکەی ئێمە ناگرێ و نابێتە مایەی ئەم بیرە کە لامان وابێ شێوەی ھیجایی بەر لە شێوەی بەیتی لە ناو کوردەوارییا ھەبووە. ئێمە زۆر زانا و مەلا و نووسەر و مێژوو نووسی گەورەی کورد ئەناسین کە لە زانستی ئیسلامییا ھەڵکەوتوو بوون، بەڵام ئەو کەسانە لەگەڵ ئەوەشا جێگای ڕێزن، نایەنە ناو باسەکەی ئێمەوە، چونکە بە کوردی شوێنەواریان نییە و ئاساریان سەرچاوەی لە ژیانی کوردەوارییەوە نەگرتووە. \nتا حەوتەی داھاتوو کە دیسانەوە پێکەوە دەچینەوە سەر ئەم باسە، بەخواتان ئەسپێرین."}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "تاپۆ و بوومەلێڵ", "poem_title": "بەیت، بانگەوازی بلاوێنی ژێر دەوار", "poem_description": "", "poem_text": "سەلام لە گوێگری بەھەست و ھونەر پەرستی بەرنامەی تاپۆ. لە بەرنامەی پێشوودا گەیشتینە ئەم جێگایە کە بەیت یەکەمین و بێ تێکەڵاویترین شێوەی وێژەیی کوردییە. شێوەی ھیجایی بەتایبەت بیست ھیجایی کە لەگەڵ باری زمانی کوردییا باشتر ئەگونجێ، لە شێوەی کوردییا پێشینەیەکی لە مێژینەی ھەیە، تەنانەت لە بەیتیشا زۆرجار تووشی شێوەی بیست ھیجایی ئەبین؛ بەڵام شێوەی ھیجایی بەچەشنێکی سەربەخۆ پاش شێوەی بەیت ھاتۆتە ناو وێژەی کوردییەوە. وەک لە بەرنامەی پێشوودا باسمان کرد، ئەڵێن کە دەستە شیعرێک لەسەر پێستی ئاسک نووسراوەتەوە، دۆزراوەتەوە. شیعرەکە باسی ھێرشی عەرەب ئەکا بۆ سەر خاکی کوردستان و خاپوورکرانی ئاوایییەکانی کوردستان و کوژانەوەی ئاورگاکان؛ لام وایە کە ژیانی کوردەواری لەو کاتەدا نەگەیشتۆتە ئابووری زەوی کێڵگە و ئاواییش بەو چەشنە کە لە شیعرەکەدا باس کراوە زۆر نەبووە. ژیانی کوردەواری لەو کاتەدا ژیانی ژێر دەوار و ڕەشماڵ بووە و ئێلاتی کورد لە ھاتوچۆی گەرمێن و کوێستانا بوون؛ ھەر لەبەر ئەمەش بووە کە لەشکری ئیسلام بە زۆری نەیتوانیوە بەسەریانا زاڵ بێ و شێوەی ژیانیان و بڕوای ئایینی ئەوان بگۆڕێ کە مێھر پەرستی یا میترائیسم بووە یا ئەگەر زۆر پێشکەوتووتر بووبێ، گەیشتۆتە یەزدانپەرستی و ئایینی زەردەشتی. کۆمەڵی کوردەواری ئەوکاتە لەسەر ژیانی ئاژەڵداری دامەزراوە لە ژیانی ئاژەڵدارییا ناکرێ نووسراوەی شیعری بەم ھەستە کۆمەڵایەتییەوە ھەبووبێ. \n\nخاوەنی تاریخی گوزیدە نزیکەی حەوسەد ساڵ لێرەوبەر باسێکی ئەوتۆ ئەگێڕێتەوە و ھێرشی عەڕەب و ڕووخاندنی ئاورگا و کوشتاری ئێرانییەکان باس ئەکا. \n\nبابێینەوە سەر ھەڵبەستی سەر پێستەکە. مامۆستا عەلائەددین سەججادی، حوسێن حوزنی موکریانی و چەن کەسی تر باسی ئەو بەڵگە شیعرەیە ئەکەن، بەڵام ھیچ کامیان ناڵێن کە خۆیان ئەو نووسراوەیان بەچاوی خۆیان دیوە؛ ئەوانیش ھەر بەگوایە و ئەڵێن ئیشەکە ئەبڕنەوە و ھیشتا کەس نەیپرسیوە ئەی کوا ئەم بەڵگە ھێژایە لە کوێیە و دەست کام کەسەوەیە. \n\nحوسێن حوزنی ئەڵێ: «بازیل نیکیتین لە پەڕاوە بەنرخەکەیا کە ناوی «کوردەکان»ە باسی ئەم بەڵگەیەی کردووە.» من بەتەواوی بە تەرجەمە ئینگلیسییەکەی ئەم پەڕاوەیەدا گەڕام، باسێکی ئەوتۆم بەر چاو نەکەوت. بێگومان ئەگەر وێژەی کوردی لە سەدەکانی سەرەتای ئیسلاما گەیشتبایەتە ئەم پلە و پایەیە، تەنیا شوێنەوارێکی سێ چوار دێڕی لێ بەجێ نەدەما و ئەبوو ئێمە ئەمڕۆ زۆر پێستە ئاسکی وەھامان بەدەستەوە بوایە کە شیعری کوردی لەسەر نووسرابێ. نووسینی شەجەرەنامەی بێ بایەخ بۆ کورد نایگەیەنێتە ھیچ کوێ و زۆرتر ئەبێتە ھۆی سەرلێشێوانی ئەو کەسانە کە لێکدانەوەیەکی زانستییان بۆ ھەموو ڕووداو و واقعەیەکی کۆمەڵایەتی ھەیە. \n\nبەکورتی بیبڕمەوە، لەم ڕیزە وتارەدا نامانەوێ ئەمە بچەسپێنین کە کورد لە زانستی ئیسلامییا خاوەنی چ پلە و پایەیەک بووە یا گوێ نادەینە باسێکی درۆ یا ڕاستی وەک دۆزرانەوەی بەڵگەیەکی مێژوویی تاق و تەنیا بۆ وێژەی کوردی. باسی ئێمە لەسەر ژیانی گشتی خەڵکە، نەک ھەڵکەوتوو و بلیمەتی وەھا کە لە ڕادەی زانستی گەلەکەمان بەرزتر بوونەتەوە. ئێمە ئەمانەوێ باسی ئەو ھونەرە بکەین یا ئەو ڕووداوە و ئەو بارە کۆمەڵایەتی و ئابوورییە بخەینە بەرچاو کە بەچەشنێ تەئسیریان ھەبووە لە ژیانی گشتی کوردەوارییا و تایبەتی کۆمەڵی کوردن. \n\nبەیت بانگەوازی بەتەوژمی ژیانی کۆمەڵی ژێر دەواری کوردە. بەیت لایەنگری ژیانی ئازاد و خۆنەبەستنەوەیە بەکشتوکاڵەوە. بەیت نەوای تێکەڵایەتی لەگەڵ سروشت و تەبیعەتی ڕازاوەی کوردستانە. ھەر وەک لە بەیتی «شێر و کەڵ»دا بەرچاو ئەکەوێ. لەو بەیتەدا بەیت وێژ بەئاشکرا لایەنگری خۆی لە شێر - کە نموونە و مەزھەری ژیانی ئازادە - دەرئەبڕێ و بەسەر «کەڵا»- کە ئەویش بەنۆبەی خۆی مەزھەری ژیانی نیشتەجێیی و ئابووری کشتوکاڵ - زاڵی ئەکا. \n\nھەڵبەت ئەبێ ئەمە بزانین کە گۆڕانی ژیان لە ئاژەڵدارییەوە بۆ کشتوکاڵ لە تەواوی ھەرێمەکانی کوردستاندا بەڕۆژ و سەعات و سەردەمێکی دابڕاو دیاریکراو دەستی پێ نەکردووە. ئێمە تەنانەت ناتوانین سەدەیەکی تایبەت ھەڵبدەین و بڵێین لەو سەدەیەدا ژیانی ژێر خێوەت و دەوار، ژیانی گەرمێن و کوێستان چوونی خێڵات گۆڕاوە بەژیانی ناو ئاوایی و خێڵات لە کۆڵ کەوتن و نیشتەجێبوون. لەبەر ئەمە ناشتوانین ھونەری تایبەتی ئەو دوو چەشنە ژیانەش لە پەرژینی سەدەیەکی تایبەتا دامەزرێنین و ئەمەیە کە ئێمە لە ژیانی کومەڵی ئاژەڵداری کوردا ئەبینین کە شیعری عەرووزی ھەیە وھی سەرای ئەمیرە کوردەکانە و ھەروەھا ئەشبینین کە لە ژیانی کشتوکاڵی کوردەوارییا بەیت ئەگوترێ. بەڵام نە شیعری عەرووزی ئەو کاتە و نە بەیتی سەردەمی ئابووری کشتوکاڵ، ئەو ھێز و توانایەیان نییە کە ئەبێ بیانبێ. لە ڕاستییا شیعری عەرووزی سەرای ئەمیرە کوردەکان چەشنێک بەپیرەوە چوون و ئیستقبالە لە گۆڕانێک کە چینی تێر و تەسەلی ئەوکاتە بەپێویستی ئەزانی. شیعری عەرووزی بێ ئەوە بتوانێ لە ناوی ھەوای کۆمەڵا بژی و لە ناو باغچەی ھەناوی گشتیا بڕوێ لە کۆشکی ئەمیران و لە گوڵدانی سەر ھێلانی خانووبەرەی چەن قاتی ئەوانا ئەپشکوێ. بێگومان ئەو گوڵە دەسنێژە لەو گوڵدانە تەنگەدا ناتوانێ بەخۆیا بێ و چرۆ دەر بکا و بۆنی خۆشی بەھەموو لایەکا بڵاو کاتەوە. \n\nبەیتبێژی لە سەردەمی زەوی کێڵگەشدا خاوەنی بارێکی ئەوتۆیە و ئەویش ناتوانێ بەھێز و پەرەگر و پتەو بێ، چونکە ئیتر لەو سەردەمەدا بەیت نیازی گشتی کۆمەڵی نیشتەجێ نییە چینی خوارەوە بەبەیت گوتن لە ڕاستییا ئەیەوێ بگەڕێتەوە بۆ سەردەمی پێشوو؛ یا لانی کەم، یادی سەردەمی پێشوو کە بەرەنگاری چینەکان ھێندە زۆر نەبوو لە دەروونیا زیندوو کاتەوە. \n\nبەم چەشنە شیعری عەرووزی سەردەمی ئاژەڵداری ئەبێ بەلالایی بۆ کۆرپەیەک کە ھێشتا لە دایک نەبووە و شیعری بەیتی کاتی ئابووری کشتوکاڵ ئەبێتە گریان بەسەر مردوویەکا کە ئیتر زیندوو نابێتەوە. \nدیسانەوە باسەکەمان درێژەی ئەبێ و لە بەرنامەیەکی ترا کە پێکەوە کۆئەبینەوە، لە سەر لێکدانەوەکەمان ئەڕۆین. تا ئەو کاتە خواتان لەگەڵ."}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "تاپۆ و بوومەلێڵ", "poem_title": "وەزنی عەرووزی و وەزنی بەیتی", "poem_description": "١٩٧٣/٠٤/٠٩", "poem_text": "سەلام لە گوێکری ھۆگری ھونەر. \n\nزۆر جار ئەم پرسیارەمان لێ کراوە کە بۆچ لە بەرنامەکەماندا ھەڵوێستێکی دژانە ئەگرین بەرامبەر بە شێوەی عەرووزی؟ \n\nھەندێ لە گوێگرە بەڕێزەکانمان لە ڕەخنەگرتنەکەیاندا شاعیرانی بەرزی کوردیان بەنموونە ھێناوەتەوە نووسیویانە کە «نالی» و «خانی» و «بێکەس» و «پیرەمێرد» و «وەفایی» بەم شێوەیە شیعریان گوتووە و دژ بوونی ئێمە لەگەڵ شێوەی عەرووزی واتە دژ بوونمان لەگەڵ بەشی ھەرە بەرز و بەھرە و بەری داری وێژەی کوردی، جگە لەمانەش ھەندێک لە ڕەخنەگرانی تووڕەمان نووسیویانە کە بۆچ ئێمە لامان وایە شیعری کوردی ئەبێ بگەڕێتەوە سەر شێوەی بەیتی کە شێوەیەکی سەرەتایییە و ناتوانێ واتەی قووڵی شاعیرانە لە خۆیا جێ بکاتەوە؟ ئێمە پاش مووسیقایەکی کورت وەڵامی ئەم ڕەخنە و پرسیارانە بەوردی ئەدەینەوە. \n\nپێش ھەموو شت ئەبێ بڵێم کە ئەگەر چەوتی و ھەڵەیەک لە بڕواکەمانا سەبارەت بە شیعر و لێکدانەوەی ھونەری ھەیە، ھەر خۆمان ئەگرێتەوە و کاری بەسەر بیروباوەڕی ھەموو نووسەرێکی کوردییەوە نییە. \n\nعەرزتان ئەکەین کە ئێمە بەھیچ بارێ دژی شێوەی عەرووزی نین، تەنیا ئەوە نەبێ کە تایبەتییەکانی ئەو شێوەیە و چەشنی پەیدابوونی لە وێژەی کوردییا باس ئەکەین و ئەڵێین کە شێوەی عەرووزی لە پێشا نەبوو و کاتێ ھاتە ناو وێژەی کوردییەوە کە زیاتر لە ھەزار ساڵ بوو لە وێژەی ھاوسێکانی کوردا جێگیر ببوو. لەراستییا داوخوازو نیازی کۆمەڵ نەبوو کە ئەو وێژەیەی کرد بەناو، بەڵکوو پێتەویستی کەمایەتییەکی ئەشڕاف و ئاریستۆکرات وەک دەرەبەگی زل و چینەکانی تری حەساوە و تێر و تەسەل بوو کە نیازی بەوێژەیەکی دوور لە تێگەیشتنی چەوساوەکان بوو بۆ خەڵەتاندنیان و گێژکردنیان. ئەمە ئیتر وەک ڕۆژ ڕووناکە کە «بەیت» ھی خەڵک بوو و خەڵک لێی تێئەگەیشت؛ بەگوێ لێبوونی ئەگریا یا پێئەکەنی، یا ھان ئەدرا و ئەبزووت؛ لە کاتێکا کە بەشیعری مینیاتۆری و پڕپێچ و قەمچ و ڕازاوەی عەرووزی کە باسی واتەیەکی بەرزتر لە وزەی دەستکورتی فامی ئەوانی ئەکرد ھەر تەقەی سەریان ئەھات و زاریان تاک ئەبوو وەک ویردێکی جادووکارانە ببیستن. شاعیری عەرووزی ئەیگوت: \n\nبۆ لەسەر چەشمەیی چەشمم نەچکێ قەترەیی خوێن\n\nوشەکان ھەموو فارسین، جگە لە «بۆ» و «لە» کە دوو «قەید»ی بچووکن، لە کاتێکا ئەکرا بڵێ «بۆ لەسەر چاوەیی چاوم نەتکێ تککەیێ خوێن». \n\nڕەنگە گوێگرانی بەڕێز ئەمەیان بەدڵا بێت کە قۆناغی شێوەی عەرووزی جیا بوو و کات پێتەویستی بەمە بوو کە تێکەڵییەکی زۆرتری ھەبێ لە نێوان ئەدەبی گەلانی دراوسێدا و نموونەیان ئەمە بێ کە وێژەی فارسی بە وەرگرتنی عەرووز لە عەڕەب زیانێکی تووش نەھاتووە، بەڵکوودەوڵەمەندترو بەرینتر و شکۆدارتر بووە؛ بەڵێ دروستە، بەڵام وێژەی فارسی، «بەیت»ی نەبووە... و کاتێ عەرووز ھاتووە وێژەی فارسی دەستکورت و سەرەتایی بووە، جگە لەمەش ھەزار ساڵ لە وێژەی فارسییا کار لە عەرووز کراوە، «وەزن» و «بەحر»ی تازە و گونجاو لەگەڵ چۆنیەتی زمانی فارسییا دروست کراوە. \n\nئەگەر سەیری وێژەی شێوەی «خوراسانی» بکەین، بەتایبەت لە شوێنەواری شاعیرانی پێشووی ئەو سەبکەدا زۆرجار چاومان بەلەنگ و لۆری و خێچ و خواری ئەکەوێ و دەرئەکەوێ کە لە خۆڕایی نەبووە ئەم نیوە شیعرە لە فارسییا بۆتە نەزیلە و کەوتۆتە سەرزاری خەڵک. شاعیران ناچار بوون سەر و گوێی وشە بشکێنن و لە قالبی داڕژراوی عەرووزا جێگای بکەنەوە. لەبەر ئەمەیە کە ئەڵێن «در تنگنای قافیە خورشید خر شود»؛ ئەگونجێ ئەمەش کە ئەڵێن «یجوز للشاعیر ما لا یجوز لغیرە» ھەر لەبەر ناچاربوونی شاعیر بێ لە پەیڕەوی کردنی عەرووز؛ کە وەھا بوو کورد بۆچ وێژەی خۆی بخاتە چوار چێوەیەکی داتاشراوی دەستی گەلێکی ترەوە، کە زۆر تەسک و تەنگ و بڕست بڕە. ئایا کەس ھەیە کەمەری وەک موو و بەژنی وەک چنار و چاوی وەک ئەستێرە و برژانگی وەک شیر و برۆی وەک کەوان و زولفی وەک زرێی پێ جوان بێ؟ ئاخۆ ئەگەر ئافرەتێک بەم شکڵ و سەر و سیمایەوە بێتە خەونی کەسێک لێی ناترسێ؟ بەڵێ کاتێ عەڕەب و فارس ئەم تەشبیھانەیان کردووە کە ئەم چەشنە چەکانە لە شەڕا کەڵکیان لێ وەرگیراوە و لە ژیانی کۆمەڵا تەئسیریان ھەبووە، لە کاتێکا بۆ کورد ئەم باسە نییە؛ کورد کاتێ شیعری عەرووزی وەرگرتووە کە زرێ و شیر و تیر و کەوان تەنیا لە مووزە و عەنتیکەخانەکاندا مانەتەوە. بەم چەشنە وێژەی کوردی بەچاوێکی بەستراوەوە بۆ ماوەیەک کەوتۆتە شوێن تەقلید و لاسایی کردنەوە و سەربەخۆیی خۆی لە دەست داوە. جا ئەمە لەبەر چی؟ بێگومان ھەر لەبەر ئەمە کە چەک بێ بۆ چینی دەرەبەگ و چینە بەدەسەڵاتەکانی تر. \n\n«حاجی قادر» لە غەزەلێکا ئەڵێ: \nپێم خۆشە غەزەل فەڕشی قودوومی عوقەلا بێ\nنەک بێتوو لەبەر کەن جوھەلا لەفز و مەعانی\n\nلەگەڵ ئەوەشا کە «حاجی» بەلامەوە بەڕێزە، ناچارم بپرسم «جوھەلا» کێن؟ ئەو کەسانەی کە دەرەبەگ ڕێگای خوێندنی لێ بەستوون؟ ئەو کەسانەی کە تێناگەن لەم ھەموو پێچ و قەمچە کە شاعیران ئەیدەن بەشیعرەکانیان... ئاخۆ ئەمانەن «جوھەلا»؟ ! ئایا دانەری بەیتی «سەیدەوان» کە شان لە شانی «ئۆتیللۆ» و «ھاملێت» ئەدا جاھیلە؟ لێرەدایە کە ئەبێ دەنگ بدەمە پاڵ دەنگی «گۆران» و بڵێم: \nبەڵام چی بکەم لە ناو چاوی ڕەشی بەعزی زەکای گەورە، \nوەکو تۆوی گوڵی دەم با لەسەر بەردێکی ڕەق ئەڕوێن. \n\nھەر لەم غەزەلەدایە کە حاجی ئەفەرمووێ: \nتا دەستی نەدا خەنجەر و نەیفەرموو دەسا دەی... \nنەمزانیبوو دڵدارم دەھان و میانی ھەیە\n\n«دەھان» و «میان» کوردی نین و ئافرەتێک کە «دەھان» و «میان»ی دیار نەبێ، یەک لەبەر بچووکی و یەک لەبەر باریکی، جوانییەکەی لە کوێدایە؟ بەلای منەوە ئەمە نەخۆشییە... «ئاھۆ»یەکە کە وێژەی کوردی گرتوویە و ئەبێ تێبکۆشین لەوە ڕزگاری کەین. گۆران ئەڵێ: \nئەی قژ زەرد، ئەی بەژن و باڵا کەڵەگەت... \n\nزۆر ساکار و زۆر جوان و نزیک لە لێکدانەوەی زۆربە و قسەی ڕۆژانەی خەڵک. ھەر لەم ھەڵبەستەدا کە ناوی «بۆ قژ زەردی بەردەرگا»یە، «گۆران» ئەڵێ: \nئەبینم پەپوولەی نیازی گفتوگۆ\nدوودڵ ڕاوەستاوە لەسەر گوڵی لێو\nئاخ خۆزگە ھەڵئەفڕی، ئەمزانی ئاخۆ\nڕاسپێری چی پێیە بۆ گیانی پەشێو\nئەم بەرنامەیە لێرەدا تەواو نابێ لەسەر ڕۆیشتنێکی زۆررتری ئەوێ کە ئەیھێڵینەوە بۆ بەرنامەیەکی تر. تا ئەو کاتە خواتان لەگەڵ."}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "تاپۆ و بوومەلێڵ", "poem_title": "شیعری کوردی و کێشی عەرووزی", "poem_description": "١٩٧٣/٠٤/١٨", "poem_text": "سەلامێکی بەتین پێشکەش بەگوێگری ھونەرناس. \n\nلە بەرنامەی پیشوودا وەڵامی پرسیارێکمان داوە بەناتەواوی و ھێشتمانەوە بۆ بەرنامەیەکی تر کە لەسەری بڕۆین. ئەگەر لە بیرتان مابێ ڕەخنەیان لە ئێمە گرتبوو کە بۆچ سەبارەت بەشیعری عەرووزی باش نادوێین. ئێمە بەرنامەی ئەمڕۆشمان دیسان تەرخان ئەکەین بۆ ئەم مەبەستە و بڕێ شوێنی تاریکی مەبەستەکە ڕووناک ئەکەینەوە. \n\nبێگومان بیستووتانە کە ئەڵێن فڵانە شاعیر یا فیسارە ھونەرمەند خاوەنی مەکتەبێکی تایبەتە و ڕێگا و شوێنێکی تایبەتی خۆی لە ھونەرا دۆزیوەتەوە. دۆزینەوەی ڕێگا و شوێنی تایبەت یانی چی؟ مەگەر ھونەر بۆ نواندنی جوانی دەرخستنی دزێوی نییە؟ ھەموو ھونەرمەندێک ئەبێ کاری ئەمە بێ و ھەر کەس ئەمە کاری بوو. ھونەرمەندە و لەگەڵ ھونەرمەندی ترا جیاوازی نییە. بەڵێ وەھایە؛ ھونەرمەند پردێک ھەڵئەبەستی لە نێوان کۆمەڵ و ڕاستەقینەدا و ئەیەوێ ئەم دووانە بەیەکەوە پەیوەند بدا و بەیەکیان بگەیەنێ. واتە کاری ئەمەیە کە کۆمەڵ تێبگەیەنێ کە ڕاستەقینەی دەوروپشتی چییە؟ ژیان بە چ بارێکا کەوتووە؟ بەڵام ئاخۆ ھەموو ئەندازیارێک وەک یەک پرد دروست ئەکەن؟ کە وەھا بوو ئەبوایە پردەکانی تەواوی جیھان یەک چەشن بوایە. کەچی ئێمە ئەبینین کە پردێک لە ئاسن و بتۆنە و ئەوی تر لە قوڕ و قسڵە؛ سێھەمیان لە دار و پەردووە. یەکێک ڕاستە، یەک کەوانییە، یەک زۆر لە ڕووبارەکە بەرزترە و یەکێک نەوییە. ھەرکام لەمانە بۆ ئاکامێک لەبەر چاو گیراون. جێگای وا ھەیە ھاتوچۆی زۆر بەسەرا نییە، باری قورسی بەسەرا ناڕوا، ئەگەر لە دار و پەردووش بێ، قەیدی نییە. یەکێک لە ناو شارە و جگە لەمەی کە پردە، مەکۆی خەڵکە و جێگای گەشتی ئێوارانە، ئەبێ جوان بێ؛ با دراوێکی زۆریش بۆ ڕازاندنەوەی بدرێ. یەکێک کەوانییە، چونکە ئەندازیارەکە بەگوێرەی لێکدانەوەی ڕەق و نەرمی خاکەکە، وای باش زانیوە کە کەوانی دروست بکا و زۆری بۆ نەیەت. شاعیریش وەھایە. ھەر کام چەشنێ ئەدوێ. گاھێ بەحەماسە، کاتێ بەوشەی نەرمی دڵدارانە، دەمێ بەرازاندنەوەی تەبیعەت و ژیان تەنانەت گاھێ بەتوانج و تەوس!! ھەموو ئەم کارانەش بۆیە ئەکا خەڵک تێبگەیەنێ. لە ڕاستییا شێوەی ھونەری ھونەرمەند بۆ کورت کردنەوەی نێوانی خەڵک و ڕاستەقینەیە. \n\nئەڵێن حافز خاوەنی شێوەیەکی تایبەتە، ھەروەھا سەعدی، شکسپێڕ، ھۆمێڕ، فردەوس، گۆران، لێئۆناردۆ دواینچی، موتزاڕت، پیکاسۆ و زۆر ھونەرمەندی تر. ئەوانە کە پاڵیان داوە بە لووتکەی بەرزی ناو و نیشانەوە لە ھونەرا لاسایی کەرەوەی خەڵکی تر نەبوون. لەتەواوی شیعری شاعیرانی کوردییا بگەڕێی، زۆرتر لە چەن شاعیرت دەس ناکەوێ کەلاسایی کەسیان نەکردبێتەوەو خەڵک کەوتبێتە شوێن شێوەی ئەوان. ئێمە لە شیعری کوردییا چەند شێوەی دیار و تایبەتمان ھەیە. شێوەی بەیتی، شێوەی ھیجایی، شێوەی عەرووزی، شێوەی نوێ. لەو ناوەدا تەنیا شێوەی عەرووزییە کە پاش پاککران و ئامادەبوون بە ھۆی گەلانی ترەوە گەیشتۆتە دەستی ئێمە و ئەگەر ماڵی خەڵک خۆر نەبین، ناتوانین بە خۆماڵی بدەینە قەڵەم. کە وەھا بێ ھەر لە پایەوە بەلای منەوە شاعیری عەرووزی شاعیر نییە، چونکە جگە لەوە کە کەوتۆتە شوێن شێوەی شاعیرێکی تر، شاعیرەکەی پێشووش کورد نەبووە. کورد نەبووە یانی چی؟ یانی لە باری ژیان و خەم و خوشی مێژوو و خوو و ڕەوشت و خواست و ویستی کورد نەشارەزا بووە. چەشنە شاعیری عەرووزی ھەرگیز نەیتوانیوە پردێک ھەڵبەستێ لە نێوان کۆمەڵ و ڕاستەقینەدا. چونکە ڕاستەقینەی وڵاتی سەر سەوزی کورد و ئابووری تایبەتی ئەم وڵاتە ئەوە نییە کە شاعیری عەرووزی باسی ئەکا. من ناڵێم بە ھیچ بارێک بەشێوەی عەرووزی ناکرێ باسی ڕاستەقینەی ژیانی کوردەواری بکرێ، ئەبینین کە شاعیری وەک پیرەمێرد و نالی ئەم کارەیان کردووە باشیش سەرکەوتوون، بەڵام شێوەی نوێ باشتری ئەکا، ھەراوترە، دەست و پێی شاعیر بەکۆت و زنجیری «مفاعلاتن و مفتعلن» نابەستێ. \n\nدێمەوە سەر سەرەتای وتارەکە کە گوتم ئەڵێن فڵان شاعیر شێوەی تایبەتی ھەیە و چونکە ڕێگای تایبەتی دۆزیوەتەوە و نەکەوتۆتە شوێن شاعیرانی پێش خۆی، شاعیرێکی بەرزە؛ ئەگەر ئەمە بۆ تاقە شاعیرێک ڕاست بێ و دۆزینەوەی ڕێگای تایبەت نیشانەی گەورەیی و سەربەخۆیی شاعیر بێ، بۆ گەلیش وەھایە. واتە ئەگەر نەتەوەیەکیش ڕێگا و شوێنی وێژەیی تایبەتی خۆی ھەبوو و دەستی بۆ ھاوسێکانی درێژ نەکرد تا وێژە و ھونەریان لێ بخوازێتەوە، ئەم گەلە لە وێژەدا سەربەخۆیە و مەزنە. \n\nئەزانین کە شێوەی عەرووزی ھی کورد نەبووە، لەگەڵ تەبیعەتی زمانی کوردییا نایەتەوە، ناوەرۆکی کە تا ئێستا شاعیرانی کورد (ئەگەر چاو بپۆشن لە چەند شوێنەواری بچووک) خستوویانەتە ناو قالبی عەرووزەوە لەگەڵ لێکدانەوەی زۆربەی کوردا جیاوازی ھەبووە و بۆنی غەریبی لێ ھاتووە. کاتێ مەم و زین ھەن، لەیل و مەجنوون کێن؟ کاتێ چیای مەغڵووب و سەری سیپان و قەندیلی مامەکۆیان و پێرس و چیای شیرن و شاھۆ، سەریان لە سینگی ئاسمان ئەستوون، دوجەیلە و واحە چاڵاوێک و زیخی ڕەوان و دڕووی موغیلان و وشتری پێ پان، چین کە لە وێژەی ئێمەدا مۆڵ بخۆن؟ ! ئەمانە بۆ ئەوان باشن و بۆ ئێمە لێدوانیان ھەر گێژی و کاسی پێوەیە و ھیچی تر. \n\nقسەی دواییم ئەمەیە کە دڵم ئەسووتێ لەسەر کانیاوێکی خورۆشاو کە لە ژێر ڕنووی بەفری کۆن دێتە خوارەوە دانیشم و بەردەمم دەشتێکی خەمڵیوی بە شەست پەڕو شەوبۆ و شلێرە بێ و داوێنی چیای ئەوبەرم وەک نۆ بووک تارای سووری داری ئەرخەوانی بەسەردا دابێ لەم حاڵەتەدا ناچار بم بیر لە دەشتێکی قاقڕی ڕەمڵین بکەمەوە کە «قەیس»ە شێتی تێدا وێڵ بوو. ئەوە من و ئێوەش نازانم! \nتا بەرنامەیەکی تر خواتان لەگەڵ"}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "تاپۆ و بوومەلێڵ", "poem_title": "جیاوازیی نێوان حافز و نالی", "poem_description": "", "poem_text": "سەلامی گەرم و گوڕی ئێمە پێشکەش بەگوێگری بەھەستی بەرنامەی تاپۆ. \n\nھیوادارین سەربەرز و بەختیار بژین. ئێستا لە سەرەتای بەرنامەکەدا گوێ بگرن بۆ پارچە ھەڵبەستێکی مامۆستا نالی: \n\nقوربان مەحاڵە پێکەوە بن سەبر و ئیشتیاق\nخاریج لە نەسسی ئایەیە تەکلیفی «لایوتاق»\nمەعنایی نوور و زوڵمەت و نەشری حەیات و مەوت\nبوو، ڕوو و زوڵف و ڕۆژی ویسال و شەوی فیراق\nئیزھاری ئیددیعاتی تەسەببور لە وەسڵی تۆ\nیا مەکرە، یا دەسیسەیە، یا کیزبە، یا نیفاق\nبۆ تۆ کە بیکر و تازە، وەکو حۆری جەننەتی\nقەیدی چییە عەجووزەی دونیا بدەم تەڵاق؟ ! \nشیرینیی و لە تاڵی و ترشی عیتابی ڕووت\nخاڵت لەسەر جەبین بووەتە دانەیی سماق\nسۆفی لە فەقر و فاقە وەکوو فاقە فاقی دا\nتەسبێحی دام و دانەیە، ڕیشی دوو فاقی فاق\nئەی میھری میھرەبان وەرە سەربانی بامیداد\nبا مەھڕووان ببن بە ھیلالی شەوی میحاق\nنالی کە سەدری مەسنەدی تەمکینی تەکیە بوو\nبۆ تۆ بووە بەدەرەبەدەری کووچە و سوقاق\n\n\nنالی، مامۆستای بەرزی ئەدەبی کورد، ڕەنگ و بەروبووی شیعرەکانی لە شوێنەوارە بەنرخەکانی حافز ئەچێ. تەنیا جیاوازیێەک لە نێوان ئەم دوو شاعیرەدا بەرچاو ئەکەوێ، تامێکی سۆفیانە و عارفانەیە کە لە شیعرەکانی خواجەی شیرازا ھەیە، لە بەرامبەرەوە نالی زیاتر خۆی داوەتە ڕازاندنەوەی ڕواڵەت و ھێنانی سەنایعی لەفزی و بەلێکدانەوەیەکی تر نالی لە باری تەعبیر و ھەڵبژاردنی ئیستعارە و تەشبیھات، لە سەبکی ھیندی نزیکە. بۆ نموونە واتەی سۆفی لە زبانی حافزا ئەم ئادەمیزادە سەر و پرچ ئاڵۆزە فێڵبازە نییە کە نالی باسی ئەکا، بەڵکو ئینسانێکە گاھێ سەرەڕۆی دۆزینەوەی ڕازی ھەستییە و زەمانێکی تر شوێنگرتووی ڕێو شوێنی قوبوولکراوی سەردەمی خۆیەتی و گوێ لە مستی شێخ و پیر، بەڵام لە ھیچ کاتێکا چەشنی ئەو سۆفییە کە نالی لەو شیعرانەی سەرەوەدا باسی ئەکا نزم نابێ و بەچاوی سووک تەماشا ناکرێ. حافز ئەڵێ: \n\nصوفی سرخوش از این دست که کج کرد کلاه\nبه دو جام دگر آشفته شود دستارش\n\n\nھەڵبەست لە سەردەمی حافزیشا خۆپارێزی بەدرۆ و خواناسی بۆ فریوی خەڵک بووە، بەڵام شاعیری گەورەی شیراز ئەم تاقمە بەسۆفی ناو نابا، گاھێک بەقازی، جارێک موحتەسیب و شەحنە و دارۆغە و زەمانێ بەناوێکی تر ئەیانگرێتە بەر تیری تانە و توانج. نالی خاوەنی ئیدئۆلۆژی و مەکتەب و فەلسەفەیەکی تایبەت نییە کە لە سەرتاسەری دیوانەکەیا شوێنی ئەم بڕوا ئاینیی و کۆمەڵایەتییەی گرتبێ. جارێک شیعرەکانی لیریک و غەنایییە، گاھێک تیپیک و حیماسی، زەمانێکیش ئەکەوێتە سەرباری شیعری گەل. لە کاتێکا حافز بەھیچ بارێ خۆی لە کاری گەلی و ناسیۆنالیستی نەگەیاندووە. لە سەردەمی حافزا ئەنتەڕناسیۆ نالیستێکی کۆمەڵایەتی و حقووقی بەسەر ھەموو وڵاتە ئیسلامییەکاندا فەرمانڕەوا بوو و لە ڕوانگەی زانیاری و ئەخلاقەوە وڵاتانی ئیسلامی زۆر بەیەکەوە بەستراو و لە یەک نزیک بوون. \n\nلە تەواوی شوێنەوارەکانی سەردەمی پێش حافز وەک دیوانی ناسر خوسرەو، ئەبولعەلای موعەرری و مەولانا دەرئەکەوێ کە مەبەستێک بەناوی گەل نەھاتۆتە ناو شیعرەوە. تەنیا زامێک کە لەشی کۆمەڵی ئیسلامی ئازار دابێ بۆتە ھۆی بزواندنی ھەستی شاعیری بارھاتووی فەرھەنگ و زانیاری ئیسلام. تەنیا خوو و رەوشت و ڕێگا و شوێنێک بەخراپ دراوەتە قەڵەم کە لەگەڵ ڕەوشتی پەسندکراوی ئیسلامییا نەھاتبێتەوە. ھەڵبەت ڕەوشتی ئیسلامی لە ڕوانگەی فەلاسەفە و فەقیھاندا جیاوازی ھەیە و ھەرکام بەلێکدانەوەی خۆیان ڕوانیویانەتە سەر ئەم ڕەوشتە. حافزی خاوەن مەشرەبی فەلسەفی، تەنیا ڕواڵەت و تێکوڵی مەبەستەکە نابینێ و بەناخیا ئەچێتە خوارەوە و لە کاتێکا تێکوڵ پەرستی ڕواڵەت بین گیرۆدەی زاھیرە. حافز ئەڵێ: \n\nدر میخانه ببستند خدایا مپسند\nکه در خانهٔ تزویر و ریا بگشایند\n\n\nیا ئەفەرمووێ: \n\nزاهدان کاین جلوه در محراب و منبر می‌کنند\nچون به خلوت می‌روند آن کار دیگر می‌کنند\n\n\nئەبینین کە سکاڵای حافز لەمەیە کە ئایین و خوو و ڕەوشتی باش گۆڕاوە و ئەو کەسانە وائەبێ جێگای چاولێکەری و پەندوەرگرتنی خەڵک بن، خۆیان ھەڵەڕەوتی سەرشێوێنن. \n\nباده هیچت اگر نیست این نه بس که ترا\nدمی ز وسوسهٔ عقل بی خبر دارد\n\n\nلە جێگایەکی تریشا ئەفەرمووێ: \n\nپیاله بر کفنم بند تا سحرگه حشر\nبه می ز دل ببرم هول روز رستاخیز\n\n\nشاعیرێکی تری فارسیش خەفەتی خۆی لەم ھەموو خراپە و نزمییە کە لە کۆمەڵا بەرچاو ئەکەوێ، بەم چەشنە دەرئەبڕێ و بێزاری ئەنوێنێ لە خەڵکی جیھان: \n\nمرا به روز قیامت غمی که هست این است\nکه روی مردم دنیا دوباره باید دید\n\n\nھەڵبەت بەرامبەر کردنی نالی و حافز کاتێکی ھەراوتری ئەوێ. بەڵام لە خوێندنەوەی شوێنەوارەکانی ئەو دوو شاعیرە و لە ناوەرۆکی غەنایی شوێنەوارەکانیان دەرئەکەوێ کە لە یەکچوون و لە یەک نزیکی لە نێوانیانا زۆرە. لێرەدا گوتنی مەبەستێک بەلای منەوە زۆر پێویستە و ڕەنگە بکرێ ئەسڵ و پایەیەکی کۆمەڵایەتی لەسەر دابنرێ. مەبەستەکە ئەمەیە کە پاش شێوەی عێڕاقی، شێوەی ھیندی لە ئێرانا پەیدا ئەبێ و لە ئەوروپا لە دوای شێوەی ڕۆمانتێکدا شێوەی سوورێئالیسم و سەمبۆلیسم باو ئەبێ ئەزانین کە شێوەی ھیندی بەم ھەموو پێچ و قەمچ و مینیاتۆری ڕواڵەتەوە کە ھەیەتی زۆر لە شێوەی سەمبۆلیکی ئەوروپا ئەچێ. من لام وایە ھەم ئێران و ھەم لە ئەوروپا کاتێ ھونەرمەند و شاعیر دڵسارد ئەبێ لە گێڕانەوەی ئەو شتە وا لە پێشا ھەبوو و مەئیووس ئەبێ لەوە کە ئەو شتە وا دڵخوازیەتی دایبمەزرێنێ؛ ناچار دان بە شکستی خۆیا ئەنێ و تەریق ئەبێ و پاڵ ئەدا بەتاقمی کەمایەتی بێ دەربەستەوە. لە ئەوروپا شاعیر ھەست ئەکا ئەو شتە وا بۆ دامەزراندنی تێکۆشا، واتە بورژوازی، زۆر لە ڕوانگەی دادگەرییەوە جیاوازی نییە لەگەڵ فێئۆدالیسم و لە ئێرانا کاتێ ڕێکوپێکی و برایەتی ئیسلامی ئەشێوێ و شاعیر بەچاوی خۆی نزمی و چەپەڵی پەرەگری کۆمەڵایەتی ئەبینێ و ھیچیشی لە دەس نایە ھەر دووک مەئیووس ئەبن. ئەو شوێن سەمبۆلیسم ئەکەوێ و لە توێی تارادا بووکی واتە و مەفھووم ئەشارێتەوە؛ ئەم دەس ئەکا بەڕازاندنەوەی ڕواڵەتی خانووبەرەیەک بەناوی ھونەری شیعری کە ناو ماڵ و ژوور و ھۆدەکانی ھیچیان تێدا نەماوە. \nتا بەرنامەی داھاتوو بەخواتان ئەسپێرین. ئەم کاتە و ھەموو کاتێکی تری ژیانتان شاد."}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "تاپۆ و بوومەلێڵ", "poem_title": "کەی کێشەی نێوان شیعری کۆن و نوێ ئەبڕێتەوە؟", "poem_description": "", "poem_text": "سەلام لە گوێگری ھەستیار و بیستیاری ھۆگری ھونەر. \n\nگوێگرێکی بەڕێز بەناوی وەفای عەزیزی لە سنەوە نامەیەکی گەرم و گوڕ و برایانەی بۆ نووسیوین و چەند پرسیارێکی کردووە. نامەی ئەو گوێگرە بەڕێزەمان کەوا دەرئەکەوێ خاوەنی چێشکەیەکی پاراو و بەھرە و بەرێکی ھونەرییە بۆ ئەوە ئەشێ کە بڕێکی بۆ بیستیاران لێ بخوێنینەوە. \n\n... کاک وەفا ئەنووسێ: «جیھان و کەون لە گۆڕاندایە بەتایبەت بەپێی گۆڕانی جیھان خواست و ویستی ئادەمیزادیش ئەگۆڕێ و کاروباری کۆمەڵایەتی و ئەوەی وا پێی ئەگوترێ زانیاری کۆمەڵ و کۆمەڵناسی لەگەڵ چەرخ و خولی جیھاندا ئەگۆڕێ. واتە ئەو شتە کە ئەمڕۆ باوە و کۆمەڵ نیازی پێی ھەیە، بەیانی کۆن ئەبێ و لە ڕیزی نیاز و پێداویستەکانی گەل و کۆمەڵ ئەخرێتە کەنارەوە و شتێکی تازە جێگای ئەگرێتەوە. ئەم گۆڕانە وەنەبێ ھەر لە ھونەرا بێتە پێش، بەڵکو لە ھەموو بار و لانێکی ژیانی ئینسانیشا خۆی ئەنوێنێ. دوێنێ کابرای فەیلەسوف و فیزیک زان کاتێ ھەستی کرد کە لە گەرماوەدا سەنگایی ھەموو شت کەم ئەبێتەوە، بەلەشی ڕووت لە گەرماوەکە ھاتەدەر و سەرخۆشانە نەڕانی: «دۆزیمەوە... دۆزیمەوە!» پاش ئەو زانایەکی تر لە ژێر دارە سێوێکا دانیشتووە؛ سێوێکی گەیشتوو لە لقێکی دارەکە بووەوە و کەوتە سەرکۆشی. بیری کردەوە لە لقی دارەکەوە تا سەر زەوی فەزایەکی بەتاڵە و لە دارەکەوە بەرەو سەرووتریش بەتاڵە و جگە لە ھەوا ھیچی تری تێدا نییە. کە وەھایە بۆچ ئەو سێوە بۆ فەزای ژوور ناچێ و ئەکەوێتە سەر زەوی؟ بەبیر کردنەوە بۆی دەرکەوت کێشەرێک لەم زەوییەدا ھەبێ وا ھەر شتێک لە بەرزایییەکەوە بەری دەیەوە ئەکەوێتە سەر زەوی و لەو ڕۆژەوە کە «نیۆتۆن» ئەم ڕازەی دۆزییەوە یاسای ککککێشەری گشتی واتە قانوونی جازیبەی عموومی پەیدا بوو. ئەو ڕۆژانە بۆ ئادەمیزاد زۆر بە بایەخ بوون و پێداویستی ئادەمیزاد بوو کە سەر لەم ڕازانە دەربھێنێ. بەڵام ئەمڕۆ ھەموو مناڵێکی پۆلی ناوەندی ئەم کەشفە زانستییە گرینگانە ئەزانێ، کە وەھایە ھەموو شت لە گۆڕاندایە و ھەموو شت پاش ماوەیەک کۆن ئەبی و جێگای خۆی ئەدا بەشتێکی نوێ. ئەی لەبەرچی باسی کۆن و نوێ لە شیعردا نابڕێتەوە؟ بۆچ بەم شێوەیە کە شێوەی باوی ڕۆژگاری ئێمەیە ئەڵێن شێوەی نوێ؟ جا چ نەققاشی بێ، چ پەیکەرسازی، چ وێژە؟ ئاخۆ باشتر نییە ئەم شەڕی کۆن و نوێیە ببڕێتەوە، وەک لە زانستا بڕاوەتەوە؟ ئەمە پرسیارێکم بوو، پرسیارێکی تریشم ھەیە؛ لەبەرنامەی تاپۆدا زۆرجار وشەی ئیماژمان بەرگوێ ئەکەوێ. ئاخۆ ئیماژ ھەر ئەو سفەتە لەفزییەیە کە لە شیعری کۆنا پێی ئەگوترا ئیستعارە؟»\n\nلەپێش ھەموو شتێکا سوپاست ئەکەم پیرۆزبایی ورد بوونەوەت لە مەوزووعە ھونەرییەکان. پاشان وەڵامی پرسیارەکانت. لە زانستا تاقیکاری ھەوێنی بنەڕەتییە و ھەموو شت لە سەر ئەو بناغەیە دائەمەزرێ. واتا زانا ناچارە ئەسڵە زانستییە کۆنەکانی قوبووڵ بێ و بەپێی ئەوان بجوولێتەوە. یەکەم کەسێ کە بەرد و ئەستی دۆزییەوە بناغەی دانا بۆ دۆزینەوەی ئاگر و ئاگر بوو بەبناغەیەک بۆ زۆر شتی زانستی کە ئەمڕۆ ھەیە. \n\nچەشنی مووشەکێ کە پیاو ئەباتە سەر مانگ، جا با ئەو شتە کە گەرمایی لە مووشەکا پێکدێنێ، ئەو ئاگرە نەبێ کە لە بەرد و پووشوو پەیدا ئەبێ، لە ھەر حاڵێکا ئاگرە و گەرمایی و ھێز ئەخولقێنێ. بەڵام بناغەی ھونەر لە سەر عاتیفە دائەمەزرێ و ئەشزانین کە عاتیفەی ھەموو کەس چەشنێک نییە. چەند کەس بچنە ناو دارستانێکەوە، ئەوەی کە دارتاشە لە بەر خۆیەوە بیر ئەکاتەوە ئەم دارگوێزە چەند ڕەختە و لە بارە بۆ دەرگاو پەنجەرە لێ دروستکردن. ئەوەی کە ھونەرمەندی پەیکەرسازە ئەڵێ: ئەم دارە، باش ئەکرێ و ڕواڵەتی ژوولسێزاری لێ دروست بکەی. ئەو کەسەیان کە شاعیرە ئەڵێ: چەندە خۆشە پاش شەکەتی ڕێگا لە ژێر سێبەری ئەو دارە دانیشی و شنەیەکی فێنک ئارەقەی لەشت وشک کاتەوە. ئەگەر بازرگانێکیشیان لەگەڵ بێ، ئەڵێ بریا ئەم دارستانە ھەموو ھی من بوایە و بمفرۆشتایە بەم دارتاش و پەیکەرسازە و دراوەکەم لە تەنگەی گیرفانم بنابایە. ئەبینی کە ھەر کەسێ چەشنێ بیر ئەکاتەوە و ھونەر کە بناغەی لە سەر بیر و عاتیفەیە، زۆرتر لە زانست جیاوازی تێدا بەر چاو ئەکەوێ. زانست ناگۆڕێ. بەڵام پێش ئەکەوێ و ھەڵئەچێ. چەشنی نەمامێک کە ساڵ بەساڵ گەورەتر و ڕاکێشاوتر و ھەڵچووتر ئەبێ. بەڵام تۆ ئەزانی کە ئەم دارە گەورەیە ھەر نەمامە بچووکە دەسنێژەکەی خۆتە، لە کاتێکا ھونەر ئەگۆڕێ و لە پایەشەوە ئەگۆڕێ. دوێنێ ھونەری شیعر و وێژەوانی بۆ پێھەڵکوتنی ئەمیر و پایەبەرزان و بەدەسەڵاتان بوو تا شاعیر بەخشش و سیلەیەک کە بەگوێنی شیعرەکە وەری ئەگرێ خۆی پێ بەخێو کات؛ بەڵام ئەمڕۆ شیعر بۆتە چەکێک کە ئەکرێ سێدارەیەکی بۆ خنکاندنی دوژمن لێ ساز بکەی. ئیتر شیعری پێھەڵکوتن باوی نەماوە. لە بەر ئەمە ئەڵێن شیعری کۆن و شیعری نوێ؛ بەڵام بەلای منەوە ئەگەر شاعیرێک بتوانێ لە قالبی عەرووزیشا واتە و مەفھوومێکی ئەمڕۆیی دەربڕێ، شیعرەکەی نوێیە و کۆنی قالب نابێتە ھۆی کۆنی شیعرەکەی. کە وەھا بوو بۆ چ شیعری نوێ زۆرتر لە قالبی نوێ ئەخرێ؟ \n\nشاعیران لایان وایە خۆ بەقافیە و کورت و درێژی دوو نیوە شیعر و ڕەوی و ڕەدیفەوە خەریک کردن ڕێگایان نادا بیر لە کاکڵەی شیعرەکە بکەنەوە و لە قالبی ئازاددا باشتر سەر ئەکەون. \n\nوەڵامی پرسیاری دووھەمیشتان ئەمەیە: \n\nبەڵێ ئەتوانین بڵێین ئیماژ کە وشەیەکی بێگانەیە، لەگەڵ ئیستعارە کە ئەویش ھەر وشەیەکی بێگانەیە - بەڵام زۆرتر بیستراوە - ھەر یەک مانایان ھەیە؛ بەڵام وردەیەک جیاوازیشیان لە نێوانا بەر چاو ئەکەوێ. ئیستعارە لە شیعری قەدیما زۆر زوو ئەناسراوە، بۆ نموونە نێرگس ئیستعارە بوو بۆ چاوی کەژاڵ، سەرو - کە بەکوردی ئەبێتە سەوڵ - ئیستعارە بوو بۆ بەژن و باڵا. بەڵام ئیماژ زیاتر شەخسی و تەکییە و ھەر شاعیرە بۆ خۆی ئیماژێکی ھەیە. ھەڵبەت ئیماژی واش ھەیە کە ھەموو شاعیرێک یا زۆربەی شاعیرانی نوێ بێژ کەڵکی لێ وەرئەگرن. دوو نموونە ئەخەینە بەرچاو کە شار کراوە بەئیماژی سفەت و بێ بەزەیەتی و پارەپارێزی و نزمی خوو و ڕەوشت. شاعیرێک کاتێ قسە لەگەڵ مەعشووقەکەیا ئەکا ئەڵێ: \n\nتەواری بەسامی کەژی کوردەواری\nبەجوانی دلێر و بەنازی کەنیشکانە تێر و تەیاری\nدەسا بەشقی خوا بەس کە تاوێ\nبە کەولەنجە شێت و چەواشەم مەکە\nدەمێ لێم گەڕێ\nسەرنجم دەمێکە\nزوڵاڵی نەماوی چەپەڵگای ھەراسانکەری گەورە شارە\nبڵا با لە چاوی گەش و روونی دوو چاوی شینت\nکە ھەر وەک زرێباری بەر تاووساوی بەیانە\nمەلەی دەم! \n\nشاعیرێکی تریش ھەر لەو کاتەدا کە دەردەدڵی خۆی بەلای دڵبەرەکەیەوە ئەکا، ئەڵێ: \n\nگوڵم دەڵێم بڕۆم لە شارەکەت\nلە شاری چاو لە بەر چرای نێئۆن شەوارەکەت\nھیوادارم کاک وەفا وەڵامەکانی گوێ لێ بووبێ و پەسندی کردبێ. تا حەوتەی داھاتوو بە خوای گەورەتان ئەسپێرین."}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "تاپۆ و بوومەلێڵ", "poem_title": "تامی تاڵی بەزین", "poem_description": "", "poem_text": "بەڵێ ھەر چی بوو ئەوەندە بوو کە ھات و وردەیەک مایەوە و تێپەڕی؛ چەشنی سێبەری شەو کە لەبەر نێزەی ئاڵتوونی شازادەی بەیان ڕا ئەکا، یا زەردەی نیوەڕەنگی ھەتاو لەسەر لووتکەی کێو کە بە بزەیەکەوە کە تۆ ھەرگیز بۆت دەرناکەوێ، بزەی بەزەیییە، قەشمەرییە، یا خۆ ماڵاوایی، ئاوا ئەبێ و تۆی بڕوانکار ھەر ئەوەندە ئەمێنێتەوە کە دانیشی و بیر بکەیەوە ئاخۆ لەودیو سنووری خۆراوا ھەتاو چی ئەکا؟ سەر لە کام گوڵ و گیا ئەدا؟ بەسەر کام دەریای کاسا پڕشنگ ئەداتەوە و لە خەو ڕایئەچڵەکێنێ؟ \n\nبەڵام داخێک و سەد مەخابن، گەلۆ، گەلی دەماجەرایە! ئەمڕۆ منم و ھەواڵی ھەمیشەییم، گەرمتر لە ھەمیشە دەستەملانم بووە و ھەر ئەڵێی لە دڵما لێدانە، لە خوێنما بزووتنە، لە سەر چاوم دوو تنۆکی قەتیس ماوی فرمێسکە، بەخەم ئەڵێم برادەر. خەمێ وەک ڕۆژێکی زەردی پاییزی بەرەو زستان لە گەڵما یەک ماڵە و بێ جیاوازی. تۆ بڵێی برای ھاوپشتم نەبێ؟ ! ئێستە بمبوورە کە گوڵ و ئەستێرەی ھەڵگرتن و توانام لە بەر چەخماخەی ھەوری بەباڕشتی خەفەت لەبەر ڕەھێڵەی گریان پاش برووسکەی ئێش و ئازار سەر ڕێژ ئەکا و وشکارۆی زەردی ڕوخسار و داوێنم ئەکا بەزۆنگ و زەل! ببوورە کە ناچارم ڕووگەم وەگوێزم و بەزاراوێکی ئاڵتر و ژاراویتر لە ژەقنەمووت بڵێم ئەوین بێھوودەیە. بێھوودەیە لەم سەردەمەدا کە خرینگەی پووڵی ورد جێگای شمشاڵی شوانی ئەوینداری گرتۆتەوە شوێن پەرییەکی سپی پۆش ئەفسانەیی کەوم کە ناوی لە پەڕاوە کۆنەکانا ئەوین نووسراوە. \n\nڕۆژێک بوو ئەمگوت ئەوین واتەی ژیانە، ئەوین بەیانە، ئەوین ھەموو شتێکی ئینسانە. ئەمگوت با بکوژێتەوە چۆڵە چرای ڕەنگ بزڕکاوی ھەتاو، ئەگەر خول و گەڕانی خۆر بۆ نیایش و لە دەورگەڕانی خوای ئەوین نەبێ. ئەمکوت کۆیلەتم ئەوین، ھەرتۆم ھەبێ خوونکارم. تۆم ڕێنوێن بی ڕزگارم! با بڵێم ئەمڕۆ چۆنم. بمبوورە کە دێمە دەنگ وەک قامیشەڵانی دەمبای ساردی ئێوارانە. لە ھەر دەمارێکمەوە نەوایەکی خەم و ماتەم ھەڵدەستێ. کوتم ئەبم بەبەردی ژێر گۆم، بێ ھەست و خوست دائەکەوم. ئەبم بە شوورەی پۆڵا با قەڵماسکەی ئاگرینی خەم نەمڕووشێنی و نەمشەمزێنێ. با ئەگەر سەرم بێ شۆرە و دڵم بێ ھیوا، لانی کەم شاییم بەخۆم ھەبێ کە پیاوم، نەبەز و ڕاوەستاوم. ڕاستە کە لێقەوماو و داماوم؟ بەڵام نە وزەم بەرداوە و نە فەوتاوم. ئەبینی برادەر خۆ فریودان گاھێ پێویستە بۆ ئەوەی ناتەوێ پێ لە مردنی خۆت بنێی و سەر دابنەوێنی، بۆ ئەوە کە ھەنگاوێ وا ھەڵتگرت و وەستای ھەنگاوی دوایی بوو و لەمەوبەدوا ھەرچەندە ڕێ ببڕی، ھەوراز و لێژ بپێوی، خۆت شەکەت و ماندوو کەی، ھەر لە دەوری خۆت ئەسووڕێی و گێژ ئەبی. چەشنی مێروولەی ناو گۆی بلوور دەرەتانت نامێنێ. ناچاری ئەم ڕاستەقینەیە کە وەک داوی جاڵجاڵۆکە دەست و پێ و ھەست و گیانت ئەخاتە ناو کەمەندەوە وەرگری. ھاوار لە من کە ملکەچکردن بۆ دوایی ھاتن ھەر مەرگە تاڵەکەیە وا لێی ئەترساین. \n\nلە نێوان ھیوا بڕان و وەرگرتن و ھەموارکردنی ھیوابڕاوییا بەتاڵییەک، دۆڵ و شیوێک ھەیە کە پیاو کاتێ ئەیگاتێ، ھەم لە ساما لنگی ئەلەرزێ و ھەم خۆی ناچار ئەبینێ کە بۆی بڕوانێ. وەک کەسێک کە لەسەر ھەڵدێرێکی بەرز وەستابێ و بیەوێ خۆی بخاتە خوارەوە، نە ئەتوانێ بگەڕێتەوە و نە لێی ئەبڕێ بچێتە پێشەوە. بەڵام ھەرچی ھەیە ئەم سنوورە کە لە ھەودایەکی ھاوریشمین باریکترە، تەنھا جێگایەکە کە مرۆڤ دەرفەتی ھەیە بیری تیا بکاتەوە. بیری ئەوەی کە ھات و تێپەڕی، ئەوەی کە لە ناخی دۆڵەکەدا بەسەری دێ و من لەم سنوورە لە گەڵتا ئەدوێم. ئەی برادەرێ کە خۆمی یا ئاوێنەی خۆمی! و ئەمەیە کە بەدڵما دێ و دێتە سەر پێنووسم. \nدێتەوە بیرت کە پێت داکێشاوەتە ناو ڕووبارێکی بچووک و ڕوون و ماسی بچووکی سەر پشت ڕەشی بەر زگ زەرد لە سامی تاریکی قووڵایی ناوەڕاستی ڕووبارەکە ھاتوونە کەناری تەنک و تاو تێزاو و بەدەمی لووسیان بەرەپێت ختیلکە ئەدەن، تۆش سەرت ناوەتە سەر سەرینی سەوزەڵانی ڕوو لە ھەڵچوون و شلک و خۆرەتاو بەھەموو میھرەبانی خۆیەوە ڕوومەتت ئەلاوێنێتەوە. یادێک پێ ئەنێتە سەر گلێنەی چاوی نیوە خەوتووت. پەلکە زێڕینە بزەی بێڕەنگ و نادیار، کاروانێ کە دەنگی زەنگی وشتری پێشەنگی لە گوێتا ئەزرینگێتەوە، کیژۆڵەیەک کە لە پەناتە دائەنیشێ، تۆ لە جیھانی خەون و خەیاڵا بەرخە مامزی خنجیلانەت بەسرکی و سڵییەکا، بەڕوانینی گەرمی نیو نیگایا، بە شنەیەکی فێنک و بۆن خۆش کە بە داوێنی کراسی موونسی شاگوڵی لەشی ئەیپرژێنێتە ناخی دەماختا، ئەناسییەوە و بێ یارمەتی زمان و وشە و دەنگ پێی ئەڵێی خۆشم ئەوێی. گڵی زیندوو، تووتڕکی کێوی و عەتری ئەو با نەرم و نیانە کە مەست و سەرخۆش لە میوانی شلێرەجاڕ ئەگەڕێتەوە. ئەمەیە خەو بینینی تۆ. بەڵام داخی گرانم، تۆ بەخەو بینین قەناعەت ناکەی. ئەتەوێ ھەرچی لە خەوا ئەبینی، لە بەخەبەرییا بتبێ. دەس درێژ ئەکەی تا پەردەی تارمایی لادەی. بەھەردوو دەس چاو ئەگڵۆفی و خەون و خەیاڵ ئەتارێنی. پاشان دەس ئەگێڕی تا داوێنی ئەوینت بگری و بەری نەدەی، کەچی دەستت بێھوودە ھەوای بەتاڵ ئەپشکنێ. تۆ وەک پەپوولەی ھاوریشم ئەتەوێ لە تالاری ڕەنگاوڕەنگی تانوپۆت بێیە دەر! بەڵام لە دەرەوە جگەلە زبری و ڕەنگی خۆڵەمێشی ھیچی تر نییە. تۆ ئەو کاتە ئەزانی کە ھەی داد و بێداد چیت بەسەر ھات. ئیتر نە ھەتاو ماوە، نە دڵدار کە کەزی شۆڕی ئەتگوت پرچی گوڵەبەڕۆژەیە. ئەتەوێ بگری. لە کاولی تەنیاییتا بگری. ھەوا تەزووی ساردە و لەشت ئەتەزێنێ. بزەی بێڕەنگی ھەتاو و ماسی بچووکی کەناری ھەتاوگر لە ترسی ھەوری ڕەش تاراون. ھەور بەنەرمی و پیاوانە ئەگری و تۆ تەنانەت تنۆکێکت فرمێسک بۆ نەماوەتەوە کە بەسەر ئاگری دەروونتا بیپژێنی. وەرگرتن و ملکەچکردن ڕێگات لێ ئەگرێ. داخی گرانم کە ملکەچکردن و وەرگرتن ھەر ئەو مەرگە تاڵەیە کە لێی ئەترسای."}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "تاپۆ و بوومەلێڵ", "poem_title": "کام شاعیر لای کۆمەڵ ڕۆڵەیە؟", "poem_description": "", "poem_text": "سەلام لە گوێگری بەھەست و ھونەر پەرستی بەرنامەی تاپۆ. \n\n«گەورەیی» گەورەترین شاعیر و نووسەر، یا ھەر ھونەرمەندێکی تر لەوەدایە کە ھەرچی لە دڵیا ھەیە و ھەر مەبەستێکی بەدەستەوەیە باش بینوێنێتەوە. ھەروەک ئاوێنەیەکی ڕوون کە ھەر شتێ لە بەرامبەریا بێ، لەناویا دەرئەکەوێ. ھونەری ئیلقا کردن و ڕاگەیاندن و تێگەیاندن، ھونەرێکی ھەرە مەزنە و ڕاستییەکەی ئەوەیە کە زۆربەی کەس لەدڵی خۆیا شاعیر و نووسەرە. بیری یەکجار جوان لە زۆر مێشک و دەروونا ھەیە کە خاوەنەکەی شاعیر نییە، واتە ناتوانێ بیرە جوانەکانی بخاتە چوارچێوەی وشە و عیبارەتەوە. کە وەھا بێ، جیاوازی ھونەرمەند لەگەڵ خەڵکی ئاسایییا ئەوە نییە کە باش ھەست ئەکاو باش جوانی ئەناسێ، چونکە ئەم ھێز و توانایە لە خەڵکی تریشا ھەیە. ئەوەی شاعیر لە خەڵکی ئاسایی بەرزتر ئەکاتەوە و جیای ئەکاتەوە ئەمەیە کە ھەستە دەروونییەکانی باش بە خەڵک ڕائەگەیێنێ. ڕاگەیاندنی ھەستی شاعیرانە، یانی ئەو چەشنە ھەستە کە تێکەڵ بووە لەگەڵ ھەوێنی عاتیفە و ڕواڵەت و قالب و چەشن و تەرزێکی تری پەیدا کردووە، یەکجار دژوارە، چونکە شاعیر زۆر شتی وردی وەھا ئەبینێ کە دیتنی بۆ زۆربەی کۆمەڵ ساکار نییە. جگە لەمەش شاعیر تەنیا پلانێک لە کارەساتێک یا ڕوانگەیەک ھەڵناگرێ کە بێ دەست لێدان و گۆڕین بیخاتەوە بەرچاوی سەیرانکار، شاعیر بەتایبەت شاعیری ئەمڕۆکە ناتورالیسم بەشێوەیکی دواکەوتوو ئەزانێ، وەھا نابێتە کۆیلەی تەبیعەت کە بێ دەسکاری کۆپی لێ ھەڵگرێ. شاعیر، شەیء ومەکان و حاڵات، واتە ئەو شتانە کە لە دەور و بەرین، ئەو کاتە کە تێیدا ئەژی ئەو نەفسانیات و حاڵەتانە کە ھەیەتی تێکەڵ ئەکاو ئاوێنەیێکی لێ دروست ئەکا کە تەواو ئەو شتە نییە کە لە دەرەوە ھەیە و خەڵکی تر ئەیبینن. بەکورتی کاری شاعیر ستاتیک static و وەستاو نییە، واتە زێھنی شاعیر چەشنی مەکینەی وێنەگر لەیەک حاڵەتی قەیسی یەک کاتی کورت وێنە ناگرێ. شاعیر دینامێکە dinamic، واتە بەدرێژایی زەمان و کات لە جوولانەوە دایە چەشنی فیلمی سینەما، لە سەرەتای پەیدابوونی شتێکەوە تا دوایی ھاتنی ئەو شتە لەھەموو حاڵێکا ئەیداتە بەر تیشکی رووناک کردنەوە، بۆ نموونە، بۆرەپیاوێک ئەبینی کە مناڵێکی برسی لە باوەش دایکی ترساو و سەر لێشێواودا خەوی لێکەوتووە، ھەندێک کە ئەڕوا ئەبینێ مناڵێکی خڕو خۆڵ و چاوگەش و لێو سوور لەناو باغچەی پڕگوڵ و سەوزەی حەوشی باوکی دەوڵەمەندیا خەریکی کایە کردنە. بۆ ئەو بۆرەپیاوە ئەگەر زۆر تێنەگەیشتووبێ، یا دڵی تەواو ڕەق و ڕەش بێ، دیتنی ئەو دوو ڕوانگە جیاوازە باسی ھیچ شتێک ناکا. بۆرەپیاو تێ ئەپەڕێ و نەخشێک ناکەوێتە سەر ھەستی، یا ئەگەر ھەستیشی جووڵا، ھەر بۆ ماوەیەکە پاشان ئەچێتەوە سەر باری ئاسایی خۆی، تەنانەت ئەگەر ئەگونجێ کەسێک ئەم دوو ڕوانگەیە ببینێ و کارێکی گران و شوێنێکی قووڵ بخاتە سەر ھەستی و لە بیریشی نەچێتەوە. بەڵام ئەو ھەوێنە کە لە ھەستی ئەوا مەییوە، ھەر لای خۆی ئەمێنێتەوە و ئەو بەرھەمە کە ھاتۆتە بەر ھەر لەگیانی خۆیا پاشەکەوت ئەبێ و ھەرگیز بەچەشنی شیعرێک کە خەڵکی تریش لە ڕاستەقینەی کارەسات بگەیێنێ و ئەوانیش وەک خۆی بخاتە سەر زریەی بیر و خەیاڵەوە بەرزتر لەم ڕادەیەش ئەگونجێ ڕووبدا، واتە کەسێک، کە ئەو دوو ڕوانگەیەی چاو پێبکەوێ، ڕوانگەی مناڵێکی لاواز و بێ ھێز لە باوەشی دایکێکی ھەژار و نیگەران و شڕۆڵا و مناڵێکی لەش پتەوی چاوگەش و بزۆز لە باغچەی بەگوڵ ڕەنگاوی باوکی دەوڵەمەندیا، دڵی لەم جیاوازییە سەیرە پڕ بێ لە خەم و بیەوێ خەڵکی تریش تێگەینێ کە چی دیوە. بەڵام یا ھەر باسی ئەو ڕوانگەیە ئەکاو لێکی ناداتەوە کە بۆچی وەھایە یا ئەگەر شارەزاش بێ و بیەوێ ھۆیەکانی ئەم بەرز و نزمییە دەرخا، ناتوانێ بەزمانێکی ھونەری بدوێ و ئەگەر توانی ئەمە، ھونەرمەندە و خەڵکی ئاسایی نییە. \n\nشاعیری ئەمڕۆ ئەڵێ کە لە کۆمەڵا تووشی فڵان مەبەست یا کارەسات یا ڕوانگە ھاتم، بەلێکدانەوەیەکی زانستی لێکمداوە. واتە بەرو دوای شتەکەم ھەڵسەنگاند، ھۆیەکانم لەسەرەتاوە شی کردەوە، پاشان ئەو مەودا خاوەی کە کۆمەڵ و تەبیعەت دابوویان بەمن و لەژێر تیشکی زانستا بەباشی سەرنجم لێدابوو، بردمە ناو کارگەی زێھن و عاتیفەی ھونەریمەوەو لەو کارگەیەدا ڕێک و پێکم کرد، لێک و لووسم کرد، ئەوەی وا دزێو بوو بەڕەنگی ھونەر ڕازاندمەوە و بەکورتی شتەکەم گۆڕی، بەڵام نەک گۆڕینێکی ئەوتۆ نەناسرێتەوە. پاشان ئەو دەسکردەی کارگەی خەیاڵی خۆم خستە بەر تماشای خەڵک، ئەوانیش لێی تێگەیشتن، چونکە لەگەڵ ئەوەشا کە لەگەڵ قسەی ڕۆژانەی خۆیان جیاواز بوو بەڵام بەزمان و لێکدانەوەی ئەوان بوو پێیان خۆش و گوێیان بۆ شل کرد، چونکە دەردی دڵی خۆیان بوو، لەبەر ئەمە کە شاعیرم بووم بە ساحیر و کۆمەڵ لە خۆی پرسی: چۆنە وا ئەزانێ ئێمە چیمان ناتەواوە؟ چیمان ئەوێ؟ و بەیانی ژیانمان چۆن ئەبێ؟ من کە شاعیرم و ساحیرم و ئەزانم کۆمەڵ چی نییە و چی ھەیە و چۆن ئەبێ لەوانەی کە ھەیەتی کەڵک وەربگرێ بۆ بەدەست ھێنانی ئەوانەی وا نییەتی، خۆشەویست بووم، بەگوێم کراو قسەم ڕەوا بوو، شیعرم برەوی پەیدا کرد و کۆمەڵ ناوی نام: «ڕۆڵە»\nتا بەرنامەیەکی تر ھەمووتان بەخوای گەورە ئەسپێرین. ھیوادارین شادمان و بەختیار و سەرکەوتووبن."}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "تاپۆ و بوومەلێڵ", "poem_title": "بەڕە ھەر لە لای تەنکییەوە دەدڕێ!", "poem_description": "", "poem_text": "کۆڵان گەڕەکی شار لە ژێر پۆپەشمینی مانگەشەوا خەویان لێ کەوتبوو. ھەناسەی ژین جارجار بەئەسپایی ئەھاتە گوێ. دوو دڵدار لە ژێر سێبەری سەردەرانێکا قسەی شیرین و ھیوا بزوێنی ئەوینیان بەگویێ یەکترا ئەچپاند. سەرخۆشێک لە مەیخانەی سەر ڕووبار ئەگەڕایەوەو بەدەنگێکی بەسۆز خاڵەی ڕێبواری ئەکوت. وشەکانی ھەروەک ھەنگاوەکانی تێکەڵ و پێکەڵ ئەبوون، گاھێ دەستی بە دیوارێک ئەگرت و بەدەسرەسڕێکی چڵکن کە لە پێشا وا دەرئەکەوت پڕبووە لە خواردەمەنی مەزەی ئارەق و ئێستە ھیچی تێدا نەماوە ئارەقەی سەر گۆنای گڕگرتووی ئەسڕی. گاھی پۆلێک خەڵک پاش شەوباش و تۆخۆش و من خۆش لە ماڵێک ئەھاتنە دەرەوە. پرشنگی چرای ناوماڵ وەک مافوورەیەکی زەردی کاری کرمان لە داڵانی تاریکەوە ڕائەخراو ئەگەیشتە سەر تاریکایی جۆگەی سەرشەقام، پاشان بەپێوەدانی دەرگا ئەپێچراوە و تەنیا ڕەنگی نیوە ڕەنگی مانگە شەو ئەما لە بزەیەک ئەچوو نەت ئەزانی بزەی دڵتەنگییە یازەردەی دڵخۆشی. پۆلی میوان بە وتووێژیانا دیار بوو کە لە خوازبێنی ئەگەڕێنەوە. یەکیان کە گەنجتر بوو ئەیکوت جا ئەمە بوو بە چی، دە ھەزار تمەن مارەیی، گوڵ و گوارەی زێڕ، ژێر چەنەو ملوانکەو ئاینە و ئۆینەی گرانبایی، ھەیت و ھووت و جڕو جانەوەر، سەر تا پا خوار پێنج دەست جل و بەرگ، پشتێنی پەشمینەی قەدیم، کراسی زریوە و چیمەنی کوردستان، کوڵۆنجەی چاوی ئەم و ڕیشی ئەو! جەماڵ ئەگەر ھەموو ئەمانە بکڕێ، پاشان ئەبێ بۆ نانی شەو دەست بۆ ئەم و ئەو درێژ کا. کەس نییە بەحاجی بڵێ ئەمە کچ بەشودان نییە، کچ فرۆشتنە. \n\nیەکێکیان کوتی: «جا بەئێمە چی برا!!؟ لەسەرمان بوو بچین و خوازبێنی بکەین و کردمان، سازان و نەسازانەکەیان خۆیانە. جەماڵ ژن دێنێ و حاجی کچ بەمێرد ئەدا، ئێمە لەم نێوانەدا سەری سیرین یان قونچکی پیوازین؟» یەکی تریان وەدەنگ ھات و گوتی: «کەچە ڕبەیە کەس پێی ناپێوێ، لەبەر خۆیەوە دەڵێ شازدە». \n\nزەنازەنایان ھەر دەھات و کەمتر دەھاتە گوێ و خرمەی پێیان لەسەر قیلەتاوی شەقام ئەبڕایەوە. من سێ چوار ڕۆژ زووتر نەبوو ھاتبوومە ئەوشارە، بەڵام ئەتگوت ھەموو تەمەنم لەوێ ڕابردووە. لەبەر چی ھێندە ھۆگری شارێک ببووم کە بەڕواڵەت ھیچ جوانییەکی تێدا نەبوو؟ نەدار و شینایی، نەکێوی بەرز و بەفراوی، نەخانووی خۆش و مەیدانی بەگوڵ و چیمەن. خۆم نازانم کە ھی ئەوینێکی کتوپڕ بوو کە لە دڵما خەریکی چرۆ دەرکردن بوو، یا ئەوینێکی لە مێژینەترم لەو شارە لە دڵدا بوو. ئەوینێکی ئەوتۆ کە گەلێ بەڕێزترە لە کەشم و نەشمی ئەندامی کیژۆڵەیەک یا بزەی لێوێکی ئاڵ و نیونیگای دوو چاوی کاڵ. ئەوینێک کە منی دەکرد بەھاوشاری خەڵکەکە. ئادەمیزاد لە دوێنێی و ئەمڕۆ و بەیانی و شارەکە بیری دوێنێ منی شیرازە گرتبوو. ئەمڕۆش دوو چاوی مەڕی ڕازاوەی شەرمێکی کچانە بەجادووی ڕوانینێکی گەرم، ھۆگری کۆنی من بەم شارە بووژاندەوە. \n\nئەو شەوە من لە بیری شارەکە و ڕابردووی و ئەمڕۆی نەچووبوومە دەر. لە ھەر گۆشەیەکی شارەکەدا تاپۆیەک وەستابوو و لە ڕووبەندەی ئەفسانەوە پێچرابوو. ئەتگوت پەیکەرەی مەڕمەڕینی مەزنە پیاوێکە و ھێشتا پەردەی لەسەر لانەبراوە. ئەمانە بیری مێشکم بوون و بیری دەمارم، بەڵام دڵیشم سەرەڕۆی بیرێکی تر بوو. بیری چاوکەژاڵێکی شلکەنەمام کە دەنگی ئەتکوت چپەی بەئەسپایی شەوبای شەوگەڕەو لار و لەنجەی لە ڕەوتی ئاسکێکی سڵی ترساو ئەچێ، ئەم دوو بیرە تلاوتلیان دام و بەدەردی خەوڕەوێنەوە ھەستام و چەشنی مەقەستێک بەدەست بەرگدروویەکی ناشارەزاوە لە حەریری زەردی مانگە شەو نیشتم. بێ ئەوەی بزانم بۆ کوێ! ھەنگاوم بێ ئەوە نیازی بە فەرمانی مێشکم بێ، بەرەوپێش ئەچوو. شاری میھرەبان، دەنگی پێی منی ئەکرد بەلێدانی دڵی. قانگڵەی کۆڵان لەژێر پێما ئەپێچرایەوە و ھەڵ ئەکراو من کاتێ بە دەور و پشتما ڕوانیم جگە لە چەند خانووبەرەی بەمۆرە دروستکراوی یەک نھۆمی لارو کۆم، نیشانەیێکی لە شار نەمابوو. خانووبەرەکان ھێندێکیان بەنووری بێڕەنگی مانگەشەو لە بزەیەکی بێ تەوژمی ڕەنجەڕۆیەک ئەچوون کە خۆیشی نازانێ بەخۆی پێئەکەنێ یا کۆمەڵ و ئاسمان و خوار و ژووری نێوان تاقمی ئادەمیزاد بۆتە ھۆی پێکەنینی؟ ھەندێکیشیان کە سێبەری شاخیان بەسەراکشا بوو ئەتکوت گنجی ناوجاوانی مۆنی کەسێکن کە شکاوە، بەڵام نەبەزیوە. بێدەنگی تەنھا دەنگێک بوو کە لەم ماڵانەوە ئەیلووراند. من ئەو شەوە زانیم کە بێدەنگی چەندە بەرز و گوێ کەڕکەر و زراوبەرە. ئەترسام بەڵام ئەکێشرام بەرەو خانووبەرەکان. گۆڕستانی زیندووان ئەبێ چی تێدابێ کە بێ ڕەزاترین کەڵکەڵەی من ھان ئەدا تا بچم و لە زاری زیندووی زیندە بەگۆڕ سەر دەربھێنم. ھەنگاوێک، دوو ھەنگاوی بەترس، تا کاتێ سێبەری کێو منیشی داپۆشی. بەخۆما ڕوانی، ببووم بەیەکێک لەو خانووبەرانە کە خانووبەرە نەبوون و تاپۆی خانووبەرە بوون! نە، لێکدانەوەکەم کورتی ھێنا، من ببووم بەگیانی خانووبەرەکان، گیانێکی سەرگەردان کە لەبەر دەرگای ھەموو خانووبەرەکانا ئەوێستا، گوێی ئەگرت و چپەی ئەویندارانەی بووک و زاوایەکی بەشەرمی لەناو خانووبەرەکانی لێ ئەگۆڕا لەگەڵ لێدانی دڵی خۆی و ناڵەی ساوایێکی نەخۆشی لەگەڵ ئاخێک کە دەروونی ئاگرین ئەکرد لێ تێکەڵ ئەبوو. ئافرەتێک بەگریانێکی بەرگیراوەوە ئەیکوت: «چی بکەین پیاوەکە؟» دەنگی پیاوێک لە درزی دەرگاوە خۆی بەگوێما ئەدا کە وەڵامی ئەدا: «ڕوو لە خودا بکەین!» بەڵام وادیار بوو زۆری ئەم وتەیە بەژنەکەی کوتبوو، کاتێ کە چەند ساڵ لێرەوەبەر زەماوەندی کردبوو و بۆ شەوی یەکەمی ژیانی خێزانداری ھەر ئەوەندەی بەدەستەوە بوو کە ئەو ڕۆژە بەقوڕکاری پەیدای کردبوو و پاشانیش زۆر جار کوتبووی: «ئافرەت! کار نییە خودا چاکی نەکا.» ئەمشەو کە کۆرپە ساواکەیان بێ سەرو زمان کەوتبوو دەستیان بەھیچ لایەک ڕانەدەگەیشت، لە خۆی ڕانەدی ئەم وتەیە دووپات کاتەوە، بەڵام ئەو پیاوی ماڵەکە بوو، ئەبوو قسەیەک بکا. \n\nبایەکی سەرشێت، کەلێنێکی دابووە دەرگاکە! من ئەمدی ئافرەتەکە بەچاوێک سەیری مناڵەکەی ئەکاو چاوەڕوانی ڕووداوێکی تاڵە، بەچاوێکی تریش ئەڕوانێ بۆ شووەکەی لای وایە ئەتوانێ دەروویەکی ڕوون لەم شەوە ڕەشە بکاتەوە. ئەمدی کە ساوای بێ تاوان، کوڵمی بەئاگری تاو و یاو بۆتە پۆلووی ئاگری سوور و ئەمدی کە پیاوی لێقەوماو کە لەلایەک شوو بوو و لە لایێکی ترەوە باوک، ھەر لە وشەیەک ئەگەڕا کە ھەندێ ھیوادارتر بێ لەوەی تا ئێستا گوتوویەتی. من خۆم پێ نەگیراو لەبەر خۆمەوە کوتم: «بەڕە ھەر لەلای تەنکییەوە ئەدڕێ!» شووی سەر لێشێواو بێ ئەوەی بزانێ دەنگەکە لە کوێوە ھات، بەشوێن مندا دووپاتی کردەوە: «بەڕە ھەر لەلای تەنکییەوە ئەدڕێ». \n\nبای ئارامی سەری شەو، ئەیلووراند و چەشنی چنجڕووکی ئافرەتێکی ئازیەتبار ڕوومەتی کێودار و دەوەنی ئەڕنی. ئیتر شار جوان نەبوو. بیری کیژە بەلەنجە و لارەکە لەدڵما نەمابوو. دڵ بەخەم و ئاڵۆز، بەرەو شار دەگەڕامەوە تا پەنا بەرم بۆ خەو. لە دوورەوە دەنگی سەرخۆشێک ئەھات و با، سەر بەندەکەی بەھەموو شارا بڵاو ئەکردەوە: \nڕێگاکەم دوورە مەنزڵم کوێستانە\nشەوم لێ دادێ، خەم لێم میوانە"}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "تاپۆ و بوومەلێڵ", "poem_title": "تراویلکە", "poem_description": "", "poem_text": "سەلام لەگوێگری بەھەست و ھونەر پەرستی بەرنامەی تاپۆ. تکایە گوێ بگرن بۆ پارچە پەخشانێک. \n\nلە ھۆدەیەکی بەرەو ھەتاودا ھەر دانیشتن و چاو لە دەرگا بڕین، تا کەی زاری بەستراو و تەوێڵی گەنج و مۆنی دەرگا بەزەردەیەک بکرێتەوە و بەژنێکی کچانەی کەڵەگەت لەناو دوو تای دەرگاکەوە، دەرکەوێ، لەبەر دەرگاوە بەدەمتەوە پێبکەنێ و پاشان بەڕەوتێک کە پیاو ئەکەوێتە گوێمانەوە کە ئەم دووپێ بچووکە بەسەر زەوییا ئەڕۆن یاوەک مژی بەھاری بەسەر زەوییا نەرم و نیان خشکە ئەکەن، بەرەو لات بێ و بەدەنگێکی ئاشنا پێت بڵێ، دەی چۆنی و پاش ئەوە وەڵامت دایەوە، دەس پێ بکا بەباسێکی کە ھەزارەھا جارت بیستووە، بەڵام ھەرگیز بیرت نەکردۆتەوە کە وشەو وتەو واتاکان بۆژۆ و کۆنن، لە پێشا کەمێک خۆگرتن کە ئەمە چ ژیانێکە؟ بیستنی ھەزاران ناڵە و نیوەنووزە، بەبیر ھاتنی ھەزاران دەستی بێ گۆشت و ھەیکەلی بەئێسقان جارێک لە بیافرا ئەو جارەکەی تری... و لەوێوە بیرت بچێ بۆ ئەو ھەموو گەنمە کە لە ئاوی ئۆقیانووس ئەکرێ تا نرخی بازاڕی بژێو نەشکێ، گوایە نرخی بازاڕ دڵی ئادەمیزادە، ئەگەر شک... \n\nڕاستی من کارم چییە بەسەر ئەم قسانەوە؟ خەریک بووم بڵێم تۆ لە ھۆدەیەکا کە ھەموو جیھانی تۆیە دانیشتووی بەھیوای کەشم و نەشم و لە نجەولاری بەژن و بارێک. ڕاستی دەردمان چییە؟ ئەو ئاورەی کە بەواتەی عەلی بەردەشانی: \n\nبەر بۆتە دەروونی دەروونخانێ\nنە بە بای دەکوژێتەوە نە بە بارانێ\nنە بە پاچ و پێمەڕە و گڵ وەسەردانێ\nداخوا بڵێسەی کام کڵی دانەمرکاوە؟ \n\nدوێنێ شەو ھەنگی سەرشێتی بیر و خەیاڵ لە پلوورەی سەرما پوورەی دابوو، ئیتر خەوی چی؟ با ھەستم بڕۆم لەو سێباری شەوەدا کە ھەوای دەرەوە زرنگاوە بەتاسەی بۆنی دوورترین کۆیستانی سەر بەتەمی پڕ لە ھەڵاڵە و بەیبوونەوە سەرم ھەڵگرم و کەمێک پیاسە بکەم. کۆڵانی چۆڵ لە ئێشی ھەزاران قۆندەرە و پێڵاوی کینە لە دڵی ڕۆژانە ڕزگاری ببوو، ئەحەسایەوە و من لە ژێر پێما لەوانە بوو ھەناسەی ھێدی و لەسەر خۆی خەوی خۆشی پاش شەکەتی زەوی ببیستم. بۆ وەھاین ئێمە؟ بۆ بێ ئەمەک و ناپاک و سپڵەین لەگەڵ یەک، تەنانەت لەگەڵ سەر زەویش؟ لەگەڵ ھەوا و دەریاش. ھەر بەچەند مانگ جارێک کارگێکی ژاراوی لە نێوادا و سیبیری و ئۆقیانووسی گەورەدا ئەڕوێنین، دێوێک لەناو تەلەسمی زەڕڕە بەڕەڵا ئەکەین. جا ھەزار ھاوار بەپوولێک چونکە ئێمە بەھێزترین، ڕەگی ملمان ئەستوورە، با ھەر لە شەقام دانیشێ ئەو پیرە ژیرەی کە ناوی «ڕاسێل»ە؟ مەگەر ئاکامی چییە جگە لە شەکەت بوون و خنکانی گوێی بەگرمەی بێ وچانی شەقامی پڕ لە ڕەوڕەوەی ئاسن؟ ھەر کەس گیرۆدەی شتێکە و داخی گران ئەمەیە کە ھیچ شتێک تا سەر نییە. نە! مەبەستم ئەمە نییە کە ئادەمیزاد پیر دەبێ و دەمرێ، یا وەک ئەو شاعیرە خۆشەویستە خەفەت بخۆم کە جوانی دەم و چاو تا سەر نامێنێ بۆ پیاو. مەبەستم ئەو بوتانەیە کە ئەیانتاشین بەدەستی خۆمان تا نەزانینمان زاخاو کا، تا ھیوامان ببزوێنێ. پاش ماوەیەکی تر لە بیرمان ئەچێ کە لەپێشا چێو و چیلکە بوون ئەیانپەرستین. تا ئێرە ھەر نەزانییە بەڵام بەکێ بڵێم کە دەردی زانین گاھێ لە ئێشی نەزانین تاڵترە، بوت تاشین دەردی نەزانییە، بەڵگەی بێ ھێزییە، بەڵام ھەرچی بێ، ھیوایە بۆ زیندوو مان. دەردی گەورە کاتێ دڵ پڕ ئەکا مێشک تێ ئەگا بۆت ھیچی لە دەست نایە. ڕووخانی بوت، یانی ڕووخانی ھیوا. جا ھەر بوت تاشینەو بوت شکاندن. ھەر ھیوایە و بێ ھیوایی. ڕاستی کامەیە ڕێگا؟ کوانێ خاڵی ڕێبوار؟ من چی ئەڵێم خاڵی ڕێبواریش بوتێکی ترە. \n\nژیان یانی ئەوەندەی ئەو ماوەیە کە تینوویەک بەردەتراوکەیەک چاو ئەکا لە یەکەم ھەنگاوەوە تا ھەنگاوی دوایی، تا ئەو کاتە تێئەگا ئاوەکەی بۆتە بەردی داگیرساوی بەر ھەتاوی گەرم. تینوەتی ناخۆشە. بەشوێن ئاو گەڕان ناخۆشە. دیتنی بەردەتراوکە خۆشە، بەڵام لە ھەمووان ناخۆشتر ئەمەیە کە تێبگەی ھەر چی بەئاوت زانی تراویلکە بوو، نەک ھەر تۆ، ھەر چی ئادەمیزاد دۆزیویەتەوە و ئەیدۆزێتەوە تراویلکەیە... \nئەمە پارچە پەخشانێکی سەمبولیک بوو پێشکەشمان کرد بەو گوێگرە بەڕێزانە کە زۆر جار بەنامە لە ئێمەیان پرسیوە بۆچ لە بەرنامەکەتاندا پەخشانی کوردی ناناسێنن و نموونەیان ناخوێننەوە؟ بۆچ لە بەرنامەی تاپۆدا کە گوایە بەرنامەیەکی ھونەرییە و ئەبێ بەھەموو لایەکی ھونەرا ڕابگا زیاتر باسی شیعری کوردی ئەکەن؟ ئێمە لە وەڵامی ئەم پرسیارەدا ئەڵێین کە بەرنامەی تاپۆ باسی ھەموو چەشنە ھونەرێکی بەگشتی کردووە و زۆرجاریش پەخشانی کوردیمان لەم بەرنامەیەدا بڵاوکردۆتەوە، بەڵام باشترین وەڵام بەجێھێنانی ویستی گوێگرەکانە بەکردەوەو ئەم پارچە پەخشانەش نیشانەی ڕێز دانانە بۆ ویستی ئەوان. جا ئێمەش تکایەکمان لەگوێگرە بەڕێزەکان ھەیە، ئەویش ئەمەیە کە لە شوێنەواری نووسەرانی کورد ھەرچی دەستیان کەوت بۆمانی بنێرن، تەنانەت ئەگەر خۆشیان لێھاتوویی جەوھەری نووسەریان ھەیە لە شوێنەواری خۆیانمان بۆ بنێرن تا پاش لێکۆڵینەوە بەناوی خۆیان بڵاوی کەینەوە. تا بەرنامەیەکی دیکە خواتان لەگەڵ."}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "تاپۆ و بوومەلێڵ", "poem_title": "ژیان و ئەوین", "poem_description": "١٩٧٣/٠٩/٠٢", "poem_text": "بەڵێ ھەرچی بوو ئەوەندە بوو و ئێستە ھەتاوی ڕاستەقینە لە چاوم چەقیوە، وەک خوێ بەسەر برینی تازەیا کەی ئەیکزێنێتەوە. ئاخۆ ئەوین پووچ و بێھوودەیە؟ ! \n\nنە، لێم گەڕێ با ناوی بێنم تاقیکارییەکی تاڵ و بێ سەرکەوتن، چونکە ئەوین خۆی ڕاستەقینەیە؛ بەیانییە؛ ھەمیشەیە. با بکوژێتەوە کوانووی گەرمی خۆرەتاو، ئەگەر نەپژێتە ناو بێشکەی ئەوین و بەسەر گۆڕی ئەوینا بدرەوشێتەوە. بێ دەنگ بوون و لە بێ دەنگیدا شوورەیەکی پۆڵایی دروستکردن کە توانای ھەبێ خۆی ڕاگڕێ لەبەر مەنجەنیقی غەم و تیری ئاگرینی ناھومێدی، ئەگەر چی نابێتە ھۆی شادی، لانی کەم غروورێکی پیاوانەی تێدایە. \n\nداخێک و سەد مەخابن. چەند بەساکاری، چەند بەئاسانی ناچارین ملکەچی بەسەرھات بین! مردنیش خۆی ملکەچییە بۆ دوایی ھاتنی ھەموو شتێک بێ ئەوەی جێگایەک بێ خۆی لێ شارێتەوە، یا ڕێگایەک کە دەستی مردن نەیگاتێ. کاتی نەھاتنی ھاتووە و ئێمە بەدەستی پڕ چەپک گوڵی سوورەوە لەسەر ڕێبازی دانیشتووین. ھاکە ھات. ھات و بەبزەیەک موژدەی بەھاری پێ ڕاگەیاندین. ڕۆژاوا بەئاسۆی زەردییەوە لەبەر چاومان ئەبێتە ڕۆژھەڵات و ھەزار خۆرەتاو ھەڵدێ، بێ ئەوە تاقە یەکێکیشیان تینێ بدا بە لەش. \n\nدێتەوە بیرت کە پێت شۆڕکردبۆوە بۆ ناو چۆمیلکەیەک و ماسی بچووک کە لە ترسی قووڵی و ڕەشی گۆم ھاتبوونەبەر خۆرەتاوی کەناری چۆم، دەمی لووسیان بەژێر پێتا ئەھێنا و ختیلکەیان ئەدای. سەرت کردۆتە سەر سەرینی سەوزەی تازە و تازە ھەڵچوو و خۆرەتاو ھەموو میھرەبانی خۆی کردۆتە پێشکەشی لەشی گەرما خوازت یاوێک لە چاوی بەستراوەتەوە ئەبێتە میوانی دڵی دڵاوات. زەردەخەنەی وەک کۆڵکە زێڕینە تێتەوە ئەپێچرێ. دەنگی زەنگی دوورە دەستی ھەزار کاروانی ڕۆشتوو بۆت ئەبێتە لایەلایە و تاسەی خەوێکی خۆش دەماری لەشت شل ئەکا. لە جیھانێکا کە نە خەوە، نە بێداری خشپەی کراسێکی کچانە ئەبیستێ و بۆنی مێخەکی بەرۆک و عەتری لەشی زیندووی خۆشەویستەکەت موچڕکێکی ئۆخەی ئەخاتە سەر ھەستت. بێ ئەوە نیازت بە وشەو لێو و دەنگ ھەبێ، بەلێدانی دڵ پێی ئەڵێی خۆشم ئەوێی. خاکی ژیاناوی، تووتڕکی کێوی، بۆنی خۆشی شنەبایەک کە دوێنێ شەو میوانی شلێرەجاڕی کوێستان بووە، پڕت ئەکەن لە گیان، لە ھیوا، لە ژیان. خەوبینین لە بێدارییا! ئاخۆ گەلی دە برادەران، ژیان ھەر خەوبینینێکی دوور و درێژ نییە کە شەقژنی تاڵی مردن لەو خەونە ڕامان ئەچڵەکێنێ. \n\nبەداخەوە تەنانەت خەوبینینیش قنیاتی ھەتا سەر ناکا. ئەتەوێ بەخەبەربی. بەچاوی واڵاوە سەیری دەوروپشتت بکەی. ئەتەوێ بەھەموو لەش دڵنیابی کە خەونەکەت ڕاستە. ھاوار بۆ تۆ. ئەو دەستەی وا درێژی ئەکەی، تارای خەیاڵی و خەو لەسەر ڕواڵەتی بووکی ھیوا لابدەی، لێت ئەبێتە بیورێک کە ڕیشەی ئاواتت ئەبڕێ. ئیتر نە ناو ئەمێنێ نە سەوزە و پەلکەزێڕینە. ماسییە وردیلەکان لە ترسی ھەوری رەش پەنایان بردۆتەوە بەرقووڵایی. تەزوویەکی سارد. مێروولە بەپێستی ھۆگری گەرمات ئەکا. «دونیات لێ ئەبێتە چەرمی چۆلەکە.» تۆی و تەنیایی. تۆی و خەم و تەم لەبەر خۆتەوە ئەڵێی بڕایەوە. ھەموو شت تەواو بوو. بریا وا بوایە وەک تۆ ئەڵێی، بریا دوایی ھەموو شت بوایە. بەڵام بەھەڵە چووی. تەنیا خۆشییە بڕاوەتەوە. ناخۆشی و تاڵی و زبری سەرەتایەتی. ئەبی بەمەلێکی پەڕەوازەی ھێلانە لێشێواو. سەر ھەموو لکی دارێک لێت ئەبێتە تەلەسمێک. ھەموو باز و شمقاڕ و کۆلارەیەک لە ڕاو کردنت ئەگەڕێن. تۆلە تەنیایی و تاریکی بێ بڕانەوەتا وشەی باڵ و سێبەری ترسێنەریان ئەبیستی و ئەبینی. تا کاتێ دێیە سەر ئەم بڕوایە کە مردن وەک ئەڵێن دزێو نییە. بیری مردن، بیری پەنابردن بۆ سنوورێک کە ئارامی و حەسانەوەی ھەتا ھەتایە، بێ دەنگی و بێ ڕەنگی ڕووتە، بۆت ئەبێتە ئامانج. تۆ مل کەچ ئەکەی بۆ مردن جگە لە وەرگرتنی ڕاستەقینە و دواییترین ڕاستەقینەی ژیان ھیچی تر نییە. \n\nلەگەڵ ئەوەشا، با نەڵێم ئەوین بێھوودەیە، با ناوی بێنم شیرینترین بەری داری ژیان. دارێک کە ئەگەر تۆوی بکەوێتە دەم بایەکی سەرشێت و لە شۆرەکاتا بڕوێ، ئەبێتە ژەقنەمووت و ئەگەر لە زەوییەکی بەپێز و پیتا شین بێ، بەری سێوە لاسوورە دێنێ. بەڵام ئەوین زۆرتر لەو دڵانەدا ئارام ئەگرێ کە تان و پۆیان لە خەو و خەیاڵ پێکھاتووە، زرمە و خرمەی پێ و چەک لە کوێ و جیھانی نەرم و نیانی ئەوین لە کوێ؟ \n\nلە دوایی بەرنامەکەدا وەڵامی گوێگرێکی بەڕێز ئەدەمەوە کە نووسیویەتی: \n\n«وێژەری بەشی وێژەیی ڕادیۆ مەھاباد بەباشی شیعر ناخوێنێتەوە». بۆ نموونە نووسیویەتی ئەڵێ: «لە خوێندنەوەی پارچە شیعرێکی گۆرانی نەمرا تووشی چەند ھەڵەیەک ھاتووە و خوێندوویەتەوە»: \n\nکوردستان گەڕام\nدۆڵاو دۆڵ پێوام\nنە لە شار و نە لە دێ\nنەمدی کەس وەک تۆ جوان بێ\nتۆیت و بەس\n\nپاشان مووسیقای نێوان دوو پشوو ھاتووە و پاش مووسیقایەکە، وێژەر دەستی کردۆتەوە بەخوێندنەوەی پاشماوەی شیعرەکە: \n\nکچە کوردێ وەک گوڵ وا بێ\nکوردستانی پێ ئاوا بێ\n......... .»\n\nبەڵێ گوێگری بەڕێز، ئەم چەشنە خوێندنەوەیە ھەڵەیە. ئەبوو پاش «تۆیت و بەس» ڕانەوەستێ و دوایییەکەی بخوێنێتەوە، چونکو ئەگەر وەھای نەخوێندبێتەوە شیعرەکەی مامۆستای تێکداوە، بێ مانای کردووە. ھیوادارین وێژەری بەشی وێژەیی زۆرتر ورد بێتەوە. ھەروەھا لە جیلوەی شانۆشا وێژەر وەک گوێگری بەڕێزمان نووسیویە تووشی ھەڵە بووە و خوێندوویەتەوە: «بەسۆزی تەشویقی مەتاعیبی گوزەران»و چەشنێکی ئەدا کردووە کە مانای شیعرەکە بەم چەشنە بەرچاو بکەوێت کە بەسۆزی تەشویقی مووسیقا ناخۆشی و تەعب ڕابوردن و لاچوون... \n\nلە کاتێکا ماناکەی ئەمە نییە و بەم جۆرەیە: \n\nبەسۆزی تەشویقی\nمەتاعیبی گوزەران\nھێواش ھێواش ئەتکێتەوە دەروونی نیسیانێک\nکە رەمزی لەززەتە\nمیفتاحە بۆ تەلسیمی ژیان ژیانی ئینسانێک... ! \n\nواتە بەسۆزی تەشویقی مووسیقاکە، تەعەبێ کە لە پێشا بەسەر پیاوا ھاتووە لەبیر ئەچێتەوە. \nتکام لەم گوێگرە ئەمەیە ئەگەر ھەڵەیەک لەبەرنامە کوردییەکانی ڕادیۆ مەھابادا بەدی ئەکەن، یا بۆ کاربەدەستانی ڕادیۆی مەھاباد بنووسن، یا بۆ تاران بەناونیشانی: «جادە پھلوی - بلوار جانسپار- برنامەی خارجی - شورای نویسندگان کردی» بنووسن. دڵنیا بن ئێمە ئاواتمان ئەمەیە بەرنامەکەمان کەمایەتی و ھەڵەی تێدا نەبێ و بەسپاسەوە گوێ ئەگرین بۆ گشت ڕەخنە و ڕێنوێنییەک کە لەلایەن گوێگرەکانمانەوە بێ."}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "تاپۆ و بوومەلێڵ", "poem_title": "تاپۆ و بوومەلێڵ یانی چی؟", "poem_description": "١٩٧٣/١٠", "poem_text": "سەلام لە گوێگری بەڕێزی بەرنامەی تاپۆ و بوومەلێڵ. پێش ھەموو شت ئەبێ عەرزتان بکەم کە بەڕاستی ناوی بەرنامەکە بۆتە ھۆی ھەزاران پرسیار. کەم گوێگری وامان ھەیە کە نامەیان نەنووسیبێ و نەیان پرسیبێ تاپۆ و بوومەلێڵ یانی چی؟ گوێگرانی واشمان ھەبووە، کە بێ ئەوە تەنانەت پرسیارێکی وێژەیی بکەن یا دیاریەکمان بۆ بنێرن، تەنھا ئەم پرسیارەیان کردووە. ئێمە زۆر جار وەڵاممان داوەتەوە و ئێستە لەمە ئەترسن ئەگەر دیسانەوە ئەم دوو وشەیە مانا بکەینەوەو پەیوەندییان لەگەڵ یەکا ھەڵدەین. لە لایەکەوە ئێمە تاوانبار بکرێین بەمە کە باش سەردێڕی وتارەکانمان مانا نەکردۆتەوە و لە لایەکی ترەوە گوێگرەکانمان وەھا بدرێنە قەڵەم کە گوایە باش گوێ بۆ وتارەکان ناگرن، بەڵام لەگەڵ ئەوانەشا، جارێکی تر ئەڵێین: تاپۆ بەتارمایی و ھەیکەلێ کەم دیار و نا ئاشکرا ئەگوترێ؛ وەک ئەمە کە ئەڵێن تاپۆی کەسێک لە تاریکی شەوا دیار بوو، واتە ھەر ئەوەندە بوو کە ئەزانرا ئەم ھەیکەلە لە ئادەمیزادە، بەڵام ڕوون نەبوو کێیە و ڕواڵەتی چۆنە ئەمە مانای تاپۆ. بوومەلێڵیش، تێکەڵە لە دوو وشەی بووم و لێڵ. بووم ھەر ئەو وشەیە کە لە نێوان کوردی و فارسییا ھاوبەشە ھەر دووک زمان بەوڵات و ھەرێم و سەرزەوی ئەڵێن بووم. لە فارسییا ئەگوترێ: «بوومی» یا «مەرز و بووم». بوومی واتە خەڵکی ھەرێمێکی تایبەت. پیتی «ی»ی دوایی وشەی بووم، «یا»ی نسبەتە مەرز و بوومیش واتە سنوور و وڵات. لە کوردییا ئەگوترێ بوومەلەرزە کە بەفارسی زەمین لەرزەی پێ ئەگوترێ. واتە لەرزینەوەی زەوی. ھەڵبەت لە کوردییا بوولەرزەش ئەڵێن کە ھەر بەمانای بوومەلەرزەیە. \n\nدەچینە سەر وشەی لێڵ و لام وایە پێویست بەگوتن ناکا کە لێڵ بەمانای کەدیرە، واتە ناسافی و تەمگرتوویی. بەڵام ڕابیتە و پێوەندی ئەم دوو وشەیە بەیەکەوە چییە؟ ئەمە شتێکە کە حاڵەتێکی تەجەڕڕودی و ئینتیزاعی ھەیە. واتە مەفھومێکە کە نووسەری بەرنامەکە لەبەر چاوی گرتووە و پێویست ناکا لەگەڵ لێکدانەوەی تاکە تاکەی گوێگرەکاندا یەک بگرێتەوە. نووسەری بەرنامەکە ھەیکەلێکی تەمگرتووی نیوە دیار لە تاریک و ڕوونی بەیانییا ڕاگرتووە و لە کارگای زێھنی خۆیا مەبەست و واتا و مەفھومێکی داوە بەم ھەیکەلە. ڕەنگە مەبەستی ئەمە بووبێ کە ئەم ھەیکەلە موناسبەت و لە یەکچوونی ھەیە لەگەڵ وێژەر و ھونەری جادووکارانە و غەیرە سەریحی وێژەوانییا. ھەردووکیان لە وزووح و ئاشکرایی دوورن. ھەردووکیان وێنەی خەیاڵ ئەدەن و بیری مرۆڤ ئەبزوێنن. ئاخۆ ئەم ھەیکەلە لە نیوە دیار و دوورە لە دەسەڵاتی ھەرێمی پڕشنگ و نوورە، کێیە و چییە کە لەناو تەم و مژی بەربەیانێکی نیوە تاریکا وەستا؟ ئەمە ھەیکەلی وێژەوان و شاعیرە؟ ئەم بوومەلێڵە جیھانی پڕ لە ئیما و ئیشاڕە و ئیستعارەی شیعر و ئەدەبە؟ \n\nگوتم ڕەنگە نووسەری بەرنامەکە وەھای لێکدابێتەوە، ئێوەش بەناوی گوێگری بەرنامە کەیفی خۆتانە ئەم لێکدانەوەیە وەربگرن، یا لە سەردێڕی بەرنامەکە بەگوێرەی بەراورد و لێکدانەوە خۆتان شتێکی تر ساز بکەن. \n\nلە مھابادەوە گوێگرێکی خۆشەویست کە ناوی خۆی بەتەواوی نەنووسیوە، نامەیەکی بۆ نووسیوین و پرسیاری کردووە: «ئاخۆ کاتی وێژەی ژنانە تەواو نەبووە و لەسەر نووسەر پێویست نییە لە سەردەمێکا کە مرۆڤایەتی کەوتۆتە بەر ھێرشی ھەزاران مەترسی لە نووکی خامەکەی وەک شمشێریکی تیژ، نەک چەشی ھودھودی سولەیمان، کەڵک وەرگرێ؟» ئەم گوێگرە بەڕێزەمان کە لە ژێر نامەکەیا دوو پیتی «م. ع» بەرچاو ئەکەوێ و ھیچی تر، لەناو دوو پەڕانتێزا نووسیویە: \n\n«مەبەست لە ھودھودی سولەیمان، مەزھەری دڵداری و حەزلێکارییە و ئەم باڵدارە وەک ئەڵێن نامەی سولەیمانی بردووە بۆ بەڵقیس و ئەگەر نووسەرەکەیش بەخامە و نامە ھەر کارەکەی ھودھود بکا ئیتر نووسەر نییە، دەڵاڵە». \n\nلە وەڵامی ئەم گوێگرەدا ئەبێ بڵێین کە ئێمەش لامان وایە دەوری ئەو جۆرە وێژەیە کە تەنیا ھاندەری حەزلێکاری و دڵداری بێ، بەسەرچوو. بەڵام لامان وایە ناونانی وێژەی دڵدارییانەی ڕووت بەوێژەی ژنانە، نە جوانە نە پڕ بەپێست. چونکە ئێمە ئەمڕۆ لە ئێرانا ئافرەتی زۆر گەورەمان ھەیە کە لەگەڵ ئەوەشا گیانی ناسکی ژنانە لە نووسراوەکانیاندا خۆی ئەنوێنێ، نووسراوەکانیان لایەنی کۆمەڵایەتییەکی ھەرە بەھێزیان ھەیە، وەک «فرووغی فەڕڕوخ زاد»ی خوالێخۆشبوو. جگە لەمەش کاتێ کە ئەڵێن ئەمڕۆ قەڵەمی نووسەر شمشێرە، مەبەستیان ئەمە نییە کە خامە ئەکرێ بیکەی بەچاوی دوژمنا، دوژمنێ کە بێگومان بەکەرەسەی قورسی شەڕەوە دێتە مەیدان. مەبەست ئەمەیە کە ئەم شمشێرە ئەتوانێ سەری دوژمنێ کە بریتییە لە ناحەزی و دزێوی ناو کۆمەڵی ئینسانی بپەڕێنێ و سپای بێداد و تاوان تێکبشکێنێ. ئاخۆ کاک «م. ع» لایان وا نییە کە بەشەڕی سەردەمی ئێمە لەم بارەشەوە زۆر ئازار و ئێشی پێئەگا کە ئیتر ناتوانێ وەک پێشوو لە مانای وشەی بەرزی خۆشەویستی تێ بگا، ناتوانێ کەسێکی پر بەدڵ خۆش بوێ؟ ! ئاخۆ ئەگەر ئادەمیزاد نەتوانێ ئاسایی ترین و لە دڵ نزیکترین خۆشەویستی کە بریتییە لە خۆشەویستی دوو کوڕ و کچی لاو تێ بگا، ڕوونتر بڵێین نەتوانێ کەسێکی خۆش بوێ چۆن ئەتوانێ ھەموو کەسێکی خۆش بوێ؟ ! \n\nحەزلێکردن و دڵداری خۆشەویستی نێوان دوو ئینسانی ژن و پیاو ئەگەر تێکەڵ نەبێ لەگەڵ نزمی، تاقیکارییەکە بۆ خۆشەویستییەکی گەورەتر بەناوی خۆشەویستی بەشەرییەت. \n\nکاک «م. ع» دڵنیا بێ ئەگەر نووسەر بتوانێ خۆشەویستی بەرەو مەرگ زیندوو کاتەوە، ئەو کارەی کردووە کە «عیسا» لەگەڵ «لازار»ی مردووی کرد. واتە کاری نووسەر ئەبێتە بووژاندنەوەی بەھار و گوڵ و سەوزایی و ھیوا، نەک دەڵاڵی، وەک گوێگری بەڕێزمان نووسیویەتی و با برای خۆشەویستمان لەمەش دڵنیا بێ ئەگەر کەسێک نەتوانێ مووسیقای دەنگی ئافرەتێک و لار و لەنجە و نیو نیگای چاوێکی کەژاڵی پێ خۆش و جوان بێ، بێ گومان ناشتوانێ لە ھەرێمێکی گەورەترا ئەوینداری جوانی و مرۆڤایەتی بێ. \nتا بەرنامەیەکی تر ھەمووتان بەخوای گەورە ئەسپێرین. ئەم کاتەو ھەموو کاتێکی ژیانتان خۆش."}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "تاپۆ و بوومەلێڵ", "poem_title": "ڕوودەکی مامۆستای مەزنی شیعری فارسی", "poem_description": "", "poem_text": "سەلام لە گوێگری بەڕێزی بەرنامەی تاپۆ. \n\nئەبووعەبدوڵڵا جەعفەر کوڕی محەممەد کە نازناوی ڕوودەکی بووە، یەکێکە لە شاعیرانی پایەبەرزی ئێران و بێگومان ھەوەڵ کەسێکە کە شیعری فارسی پتەو کرد و توانی لەناو وێژە دۆستانا پەرەی پێ بدا. ڕوودەکی مامۆستای گەورەی شێعری فارسی لە ساڵەکانی ناوەڕاستی سەدەی سێدا لە ئاوایییەک بەناوی ڕوودەک کە لە ھەرێمی سەمەرقەندا ھەڵکەوتبوو، لە دایک بوو. ھەر بەناوی ئەو ئاوایییەوە پێیان کوتووە: ڕوودەکی، واتە خەڵکی روودەک. \n\nھەموو تەزکەرەنووسانی ئێرانی لەم بڕوایەدان کە ھەر بەمناڵی وریا و زرەنگ بووە. عەوفی، نووسەری پەڕاوەی «لباب الالباب» لە پەڕاوەیەکا ئەنووسێ: «کە ڕوودەکی لە تەمەنی ھەشت ساڵییا بەتەواوی قورئانی پیرۆزی لەبەر بووە و شیعری باشیشی ھەڵبەستووە.» نووسەری «لباب الالباب» ھەروەھا ئەڵێ: «کە ڕوودەکی خاوەنی دیمەنێکی جوان و دەنگێکی خۆش بووە و لای «ابو العبک» کە مووسیقارێکی بەناوبانگی ئەو سەردەمە بووە، لێدانی چەنگ فێربووە.»\nرودکی چنگ برگرفت و نواخت\nباده پیش آر که سرود انداخت\n\nئەمیر نەسری سامانی، ئەمیر ئەدەب پەروەر و ھونەرناس و نیشتیمان خۆشەویست، کاتێ ناوبانگی ڕوودەکی بەگوێ ئەگا، ئەنێرێ بە شوێنیا و ئەیباتە دەرباری خۆی و لە دەرباری ئەوا ڕوودەکی بەڕێز ئەگیرێ و ئەبێتە گەورەی شاعیرانی ئەمیر نەسر. \n\nسەبارەت بەم مەبەستە کە ڕوودەکی بەکوێری لە دایک بووە یا پاش ماوەیەک ژیان، کوێر بووە، بیر و بڕوای جۆربەجۆر لەناو وێژە ناساندا ھەیە، ھەندێک ئەڵێن کە ڕوودەکی زگماک کوێر بووە و بڕێکی تریش لایان وایە کە پاش ماوەیەک ئەو شاعیرە گەورەیە، چاوی نابینا بووە، عەوفی لەو کەسانەیە کەلای وایە ڕوودەکی کوێری زگماکی بووە و ئەڵێ: «ڕوودەکی شاعیری دڵ ڕووناک، ئەوەندەی ھەناوی ڕۆشن بووە چاوی تاریک بووە و ھەرگیز چاوی بەھەڵاتنی مانگە شەو و پشکووتنی گوڵ نەکەوت، لە کاتێکا لە ھەزار شاعیری چاو ڕووناک باشتر بەتان و پۆی جوانی سروشتا چووە.» نووسەری مێژووی سیستان، سەمعانی و نیزامی و عەرووزی ھیچکامیان ئیشاڕەیەکیان بەم مەبەستە نەکردووە کە ڕوودەکی کوێرە بووە یان نە. ھەڵبەت ئەمەی کە ڕوودەکی چاوی بەسترابێ و نەیتوانیبێ جیھانی ڕۆشن ببینێ لە ڕێز و ھێژایی ئەو شاعیرە گەورەیە کەم ناکاتەوە. چونکە ئێمە ئەمڕۆ کاتێ باسی ھونەرمەندێکی ڕابردوو ئەکەین کارمان بەسەر ڕواڵەت و ئەندامی نییە، کەلەپووری ھونەرمەند بۆ گەلەکەی و بۆ ئەو کەسانەی کە پاش مەرگی ئەو دێنە جیھانەوە، شوێنەوارە؛ کە لە توێی پەڕاوەکانیدا و لەناو خولقاوەکانی مێشک و بیریا ئەبێ بۆ دۆزینەوەی بگەڕێین. شاعیرێکی ئێرانی ئەڵێ: \nدرسخن مخفی شدم مانند بو در برگ گل\nهر که دارد میل دیدن در سخن بیند مرا\n\nواتە لەناو وتاری خۆما شاراومەوە، ھەروەک بۆنی گوڵ لەناو پەڕەی گوڵا. کەسێک کە ئەیەوێ من ببینێ لەناو قسەکانما ئەمدۆزێتەوە. \n\nڕوودەکی لە دەرباری ئەمیر نەسرا جگە لە شاعیری، موونس و ھاودەمی ئەمیریش بوو. بەپەنجەی سیحراوی کاتێ تەلی چەنگی ئەھێنا لەرین و ھەزار ئاھەنگی خەیاڵاوی لێ ھەڵئەساندو بەدەنگی وەک خوڕەی ئاوی جۆبار، شەپۆڵی ئەخستە سەر ھەوای کپی زەوقی دانیشتوانی کۆڕی بەزم و ئاھەنگ، ئەمیر نەسر فەرمانی ئەدا کۆشی پڕ کەن لە زێڕ. ئەم مەبەستە شیاوی سەرنجدانە کە لە ئێراندا شاعیرانی دەربارەکان زۆر خزمەتی گەورەیان بەخەڵک کردووە و بەشیعری جوان، ناحەزی ڕق و تووڕەیی دەسەڵاتدارانیان لابردووە. لەو دەربارانەدا کە شاعیر و ھونەرمەند و زانا زۆرتر ھەبوون زەوقی ئەمیران نەرمتر و ئاگری تووڕەیییان دامرکاوتر بووە. تەنانەت زۆر شاھ و ئەمیری وا لە ئێرانا ھەبووە کە خۆی شاعیر و وێژەوان و ھونەرمەند بووە؛ بەڵگەی ھەرە گەورە بۆ ئەمە کە شاعیران و زانایان کاریان کردۆتە سەر ھەستی شایان و بەدەسەڵاتان، بنەماڵەی مەغوولە. ئەزانین کە ئەو بنەماڵەیە لە سەردەمی چەنگیزا چ کوشتارێکی بێ بەزەیییانەیان لەگەڵ ئێران کرد. \n\nپاشان بەھۆی تەئسیری زانایان و شاعیرانی ئێرانییەوە چۆن بەواتەی سەعدی خووی پڵنگانەیان وەلا ناو پیاوی وەک «بایسونقوڕ» و «خودابەندە» و «خازان خان» یان لێ ھەڵکەوت کە ھەرکام لە بارێکەوە خزمەتیان کرد بنەماڵەی سامانی ڕەگەز ئێرانی بوون و یەکەم بنەماڵە بوون کە گەلی ئێران پاش دووسەد و پەنجا ساڵ دیلی، ھیوای خۆی بەوانەوە بەستبوو و چاوەڕوان بوو لە ژێر ئاڵای ئەو بنەماڵەدا سەربەخۆیی دۆڕاوی بێنێتەوە دەست. لە سەردەمی ئەو بنەماڵەیەدا بوو کە شیعری فارسی بەچەشنێکی پتەو سەرەتای دامەزرا و ھونەر و ھەموو نیشانەیەکی تری شارستانیگەری تایبەتی ئێران بووژایەوە. شێوەی خوراسانی لەو سەردەمەدا لە وجوودی شاعیری وەک ڕوودەکی بەھرەمەند بوو. ھەندێ لە مێژوونووسانی ئەدەبی ئەڵێن کە ھیچ کام لە شاعیرانی پێش ئەو و پاش ئەو بەئەندازەی ئەو شیعری نەگوتووە. یەکێ لە شاعیرانی ھاوسەدەی ڕوودەکی ئەڵێ: \nشعر او را برشمردم سیزده ره صدهزار\nهم فزون آید اگر چونانکه باید بشمری\n\nواتە شیعری ئەوم ژمارد، کردی سێزدەجاری سەدھەزار و ئەگەر باشی بژمێری لەوەش زۆرتر ئەکا. سێزدە جار سەدھەزار ئەکا ملیۆنێک و سێسەد ھەزار. \n\nئەگونجێ ئەم ئەندازەیە کەمێک لە بڕواکردن دوور بێ، بەڵام بەڵگەی ئەمەیە کە ڕوودەکی بەرھەمی گوڵزاری زەوقی زۆر بووە و دەریای دەروونی پڕ بووە لە گەوھەری ھێژای شیعر و وتاری ئاھەنگداری جوان. \n\nوەک لە شیعرەکانی ڕوودەکی دەرئەکەوێ تەمەنێکی درێژی ھەبووە. تەمەنێکی درێژی بە بەھرە و بار کە لەوا خزمەتێکی زۆری بەوێژە و ئەدەبی ئێرانی کردووە. ھەر ئەو ژمارەش کە ئەمڕۆ لە شیعرەکانی ماوەتەوە، ئەندازەی خزمەتی ڕوودەکی دەرئەخا. خۆی سەبارەت بەپیری خۆی لە غەزەلێکا ئەڵێ: \nمرا بسود و فروریخت هر چه دندان بود\nنبود دندان، لا، بل، چراغ تابان بود\nسپید سیم زده بود و دُرّ مرجان بود\nستارهٔ سحری بود و قطره باران بود\nتو رودکی را ای ماهرو کنون بینی\nبدان زمانه ندیدی که این چنینیان بود\n\nبەم شیعرەدا دەرئەکەوێ کە ڕوودەکی بە لاوەتی ڕواڵەتێکی جوانی ھەبووە و ئەوەی وا عەوفی سەبارەت بەم باسە کوتوویە، ڕاستە. \n\nلەم بارەدا کە وتاری ڕوودەکی لە گیانی ئەمیری سامانییا تەئسیری زۆر بووە، داستانێک ئەگێڕنەوە و ئەڵێن: ئەمیر ماوەیەکی زۆر لە بوخارا دوور بوو. سپاکەی ھەموو بیری ژن و ماڵ و مناڵیان کەوتبووە سەر، بەڵام ھیچ کەس نەیئەوێرا بەلای ئەمیرەوە باسی گەڕانەوە بکا تاکو ناچار پەنا ئەبەن بۆ ڕوودەکی و ئەویش پارچە ھەڵبەستێک لە تاریفی بوخارا دا ئەڵێ و لە کاتێکا ئەمیر سەرخۆشە بۆی ئەخوێنێتەوە. پارچە شیعرەکە بەم شێوەیە دەس پێئەکا: \nبوی جوی مولیان آید همی\nیاد یار مهربان آید همی\nشاه سرو است و بخارا بوستان\nسرو سوی بوستان آید همی\nشاه ماهست و بخارا آ سمان\nماه سوی آسمان آید همی\n\nئەڵێن پاش خوێندنەوەی ئەم شیعرە، ئەمیری سامانی بە ئەندازەیەک ھەوای بوخارای ئەکەوێتە سەر کە دەستبەجێ دەستوور ئەدا سپا بەرەو بوخارا بکەوێتە ڕێ. \nلێرەدا بەرنامەکەمان دوایی ھات. تا بەرنامەی داھاتوو خواتان لەگەڵ."}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "تاپۆ و بوومەلێڵ", "poem_title": "داخوا ڕوودەکی یەکەم شاعیری فارسە؟", "poem_description": "", "poem_text": "سەلام لە گوێگری بە ھەست و ھونەرپەرستی بەرنامەی تاپۆ. \n\nگوێگرێکی بەڕێز پرسیاری کردووە کە باشتر نییە لەباتی ئەو ھەموو جیاوازی بیر و بڕوایە کە لە نێوان مێژوونووسانی وێژەدا پەیدا بووە و ھەر کام سەبارەت بە ھەوەڵ شاعیری ئێران شتێکیان نووسیوە و کەسێکیان ھەڵداوە، ڕاست و ڕەوان ڕوودەکی بە ھەوەڵ شاعیر دابنێن و خۆمان لەم ھەرایە ڕزگار کەین. ئەو گوێگرە پاشان داوای کردووە کە ئێمە بۆی ڕوون کەینەوە کە ئایا ڕوودەکی ھەر لە مناڵییەوە چاوی نەیدیوە یا پاشان چاوی بەستراوە. نووسەری بەرنامەکە بەم چەشنە وەڵامی ئەداتەوە و ھاوکارییەکی ترمان پێشکەشی ئەکا. \n\nڕاستە کە ئەمە ھەڵەیە ھەوەڵ کەسێک کە تەنیا شیعرێک یا تەنانەت نیوە شیعرێک ھەڵبەستێ لە مێژووی وێژەدا بەھەوەڵ شاعیر بدرێتە قەڵەم، وەک بەھرامی گۆڕ کە ئەڵێن کوتوویەتی: \n\nمنم آن شیر دمان و منم آن پیل یلە نام من بھرام گور و کنیتم بوجبلە\n\nکە ھەڵبەت کەمێک جێگای گومانیشە کە ئەم ھەڵبەستە ھی بەھرام بێت. یاوەک کوڕی یەعقووبی لەیس کە لە یاری مناڵانەدا کوتی: «غلطان غلطان ھمی رود تالب گور». \n\nئەمانە و کەسی تری وەک ئەمانە ناتوانن ھەوەڵ شاعیر بن. جگە لەمەش ئەگەر بچینەوە بناوانی کارەکە بۆمان دەرئەکەوێ کە ھەوەڵ شاعیر، ھەوەڵ ئادەمیزادێک بوو کە توانی وشە بەزمانا بھێنێ. ئەوەی کە کێ ھەوەڵ شاعیر بوو و کام ھەڵبەست یەکەم ھەڵبەست بوو با بمێنێتەوە بۆ ئەو کەسانە کە مامۆستای ئەو کارەن و لە ڕاستییا بێکارن! بەڵام ئەوەی کە فەرموویانە ڕاست و ڕەوان ڕوودەکی بەھەوەڵ شاعیر دابنێین، ئەمەش ھەڵەیە. چۆن پێش ئەو ئەبوو شەھید و حەنزەلەمان بووە و شاعیری باشیش بوون. ڕاستە کە حەنزەلە تەنیا دوو شیعری لە تەزکەرەکانا ماوەتەوەو دیوانی نییە، بەڵام ھەر ئەو دوو شیعرە نیشانەی دەسەڵاتی ئەوە لە ھەرێمی شاعیریدا، بەچەشنێ کە خەربەندەیەک بەخوێندنەوەی ئەو دوو شیعرە وا ھان ئەدرێ کە تیئەکۆشێ و ناوەستێ تا ئەگا بەپلەی ئەمیری. ئەم دوو شیعرە کە بۆتان ئەخوێنینەوە تەنانەت ئەمڕۆش نوێ و نەشەمزاون و ناوەڕۆکی کۆمەڵایەتی باشیان لێ دەرئەکەوێ. حەنزەلە ئەڵێ: \nمهتری گر به کام شیر دراست\nشو خطر کن ز کام شیر بجوی\nیا بزرگی و عزو نعمت و جاه\nیا چو مردانت مرگ رویاروی\n\nبەڵام سەبارەت بە ڕوودەکی، ئەبوو عەبدوڵڵا جەعفەر کوڕی محەممەد کە نازناوی ڕوودەکی بووە یەکێکە لەشاعیرانی پایە بەرزی ئێران و بێگومان ھەوەڵ کەسێکە کە شیعری فارسی پتەو کردووە و لەناو وێژە ویستانا پەرەی پێداوە. ڕوودەکی مامۆستای گەورەی شیعری فارسی لە ساڵەکانی ناوەڕاستی سەدەی سێ لە ئاوایییەک بەناوی «ڕوودەک»ی سەمەرقەندا لە دایک بووە و بەم بۆنەشەوە پێی گوتراوە ڕوودەکی. ئەو شاعیرە بەواتای عەوفی، نووسەری پاراوی «لباب الالباب» ئەوەندە ھۆشیار بووە کە لە تەمەنی ھەشت ساڵییا تەواو قورئانی لەبەربووەو شیعری باشی گوتووە. ھەر «عەوفی»یە کە ئەنووسێ دیمەنێکی جوان و دەنگێکی خۆشی ھەبووە و لای «ابوالعبک» کە مووسیقارێکی ناسراوی ئەو سەردەمە بووە لێدانی بەربەت فێربووە و ئاوازەی ناوبانگی بەھەموو وڵاتا بڵاوبۆتەوە و «ئەمیر نەسری سامانی» کە ئەمیری خوراسان بووە بردوویەتە لای خۆی. سەبارەت بەم باسە کە ڕوودەکی بەکوێری لەدایک بووە یا پاش ماوەیەک بینایی لەدەست داوە، بڕوای جۆربەجۆر ھەیە. «عەوفی» لای وایە کە ھەر بەمناڵی و کاتی لەدایک بوون بەچاوی بەستراوەوە ھاتۆتە دونیا، بەڵام سەمعانی و نیزامی عەرووزی و نووسەری مێژووی سیستان، ھیچکام ئیشارەیەکیان بەم مەبەستە نەکردووە. لە ڕوانگەی ئاوازیشەوە سەلماندی ئەمە کە ڕوودەکی کوێری زگماک بووبێ کەمێک دژوارە. عەوفی لە پێش ئەوەدا کە بنووسێ ڕوودەکی چاوی نەیدیوە، ئیشارەی بەدیمەنی جوانی ئەو شیعرە کردووە و ئەمە کەمێک سەیر دێتە پێش چاو عەوفی بەتان و پۆی جوانی ڕواڵەتی شاعیرێدا چووبێ کە جوانترین ئەندامی دەم و چاو و ڕوخساری ناقیس بووە. جگە لەمەش ئەو ھەوڵدان و پێھەڵگوتنەی تەبیعەت و جوانی ئافرەت و دیمەنە، کە لە شوێنەواری «ڕوودەکی»دا ھەیە، نابێ ھی کەسێک بێ کە ھەرگیز بە چاو ئەو جوانییانەی نەدیبێ، لەباسی پیری خۆیا ئەڵێ: \nمرا بسود و فرو ریخت هر چه دندان بود\nنبود دندان، لابل چراغ تابان بود\nسپید سیم زده بود و در و مرجان بود\nستارهٔ سحری بود و قطره باران بود\nتو رودکی را -ای ماهرو! - کنون بینی\nبدان زمانه ندیدی که این چنینان بود\n\nکەسێک کە بەم مامۆستایی و ناسکییە باسی سەدەفی ددان و دوڕو مەرجان و ئەستێرەی بەیان و دڵۆپەی باران بکا، ناکرێ جوانی تەبیعەتی بەچاو نەدیبێ. \n\nڕوودەکی مووسیقارێکی باش بووە و دەنگێکی خۆشیشی ھەبووە و چەنگی باش لێداوە. چەنگ کەرەسەیەکی مووسیقای تایبەتی ئێرانییە و لەبەر ئەمە کە خوار بووە و بەمزراب لێدراوە پێیان گوتووە چنگ. ئێستەش لە بڕێ شوێنی کوردستان بە شتێک کە خوار بێ ئەڵێن چەنگە، لە شوێنەواری شاعیرانی سەردەمی ڕوودەکی دەرئەکەوێ کە ئەو شاعیرە چەنگی باش لێداوە. شاعیرێک ئەڵێ: \nرودکی چنگ برگرفت و نواخت\nباده پیش آر کو سرود انداخت\n\nلەم شیعرە ھەم چەنگ لێدان و ھەم دەنگ خۆشبوونی ڕوودەکی دەرئەکەوێ. جگە لەم ھونەرانە لە شاعیریشا، ڕوودەکی لە سەردەمی خۆیا بێ ھاوتابووە. عونسوری، شاعیری گەورەی دەرباری غەزنەوی ئەڵێ: \nغزل رودکی وار نیکو بود\nغزل‌های من رودکی وار نیست\n\nڕوودەکی زەوقێکی بەجۆشی ھەبووە و دیوانەکەی یەکجار زۆر بووە و وا دەرئەکەوێ کە دیوانەکەی لە سەردەمی خۆیا بەدەستەوە بووە. یەکێ لە شاعیرانی تری شێوەی خوراسانی سەبارەت بەژمارەی شیعرەکانی ڕوودەکی لە پارچە شیعرێکی ئەڵێ: \nشعر او را بر شمردم سیزده ره صد هزار\nهم فزون آید اگر چونانکه باید بشمری\n\nسێزدە جار سەد ھەزاری ئەکا یەک ملیۆن و سێسەد ھەزار. ھەڵبەت ئەم ژمارەیە یەکجار زۆرە و لە بڕوا بە دوورە کە شاعیرێک بتوانێ ئەم ھەموو شیعرە ھەڵبەستێ ئەویش شیعری وەھا مامۆستایانە. \n\nئەمڕۆ دیوانەکەی لە سێ چوار ھەزار شیعر، تێناپەڕێ و ئەمەش بەڵگەیەکی ترە بۆ ئەمە کە ناکرێ لەیەک ملیۆن و سێسەد ھەزار شیعر، تەنیا سێ ھەزار شیعر مابێتەوە. ھەرچی بێ بەلای منەوە چەندایەتی شوێنەواری ھونەرمەند زۆر گرینگ نییە، ئەوەی وا گرینگە چۆنییەتی شوێنەواریەتی. \nتا بەرنامەی داھاتوو ھەمووتان بەخوای گەورە ئەسپێرین."}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "تاپۆ و بوومەلێڵ", "poem_title": "بەھاری دڵداری", "poem_description": "", "poem_text": "ئەم پەخشانەی خوارەوە باسی بەھاری دڵداری و جیھانی ڕەنگاوی ئەکا، ئەو جیھانە کە لە ھەرێمی دەستەڵاتیا ھەرگیز شەو دانایە و گوڵی گەشی ھەرگیز بەگەڵاڕێزانی پاییزی ناژاکێ و سیس نابێ؛ سکاڵای ئەوینی لاوێک، سکاڵایەک کە چەشنی زایەڵەی دوورە دەستی دەنگی شمشاڵێکە لە بەرەبەیانییەکی زرنگاوەدا، یا چپەی پۆلی پەرییانە لە کۆڕی جێگا کۆنەکانا. \n\nچی بڵێم بەم دڵە کڵۆڵەم کە چەشنی کۆتری گیراو خۆی بەقەفەسی سینەمدا ئەدا... چۆن ئەو ڕازە کە سێ ساڵ وەک گەنجێکی ھێژا لە کەلاوەی خاپوور و چۆڵی دڵما ڕامگرتووە، بەلاتەوە بیدرکێنم، ئاخۆ وشەو دەم و لێو مەحرەمی دڵن؟ ئایا ئەم ھەوایە لە نێوان دەمی منەوە تاگوێی تۆ ئەوەندە ڕازدارە کە من وەک ماری سەرگەنج پاسەوانی ئەم نیازە بەتین و خۆشەویستییەی پێ بسپێرم. بریا و سەت بریا دڵ ئەبوو بە ڕشتێکی بێڕەنگی بێ سنوور، سەرێکی لە ھەرێمی خونکاری شەوەوە دەستی پێ ئەکرد و ئەو سەرەکەی لە سنووری ڕۆژا ئەبڕایەوە تا من بتوانم ئەو ھەموو تاسەیە لە دڵما جێ بکەمەوە و ھەرگیز ناچار نەبم بە دەربڕینی ئەوینم، ھێمنی و مەندی گۆمیلکەی چاوە جوانەکانت بشڵەژێنم و خەوی خۆشی پڕشنگی چاوت کە ئەڵێی ماسی زەرد و سووری دەریای ئارامە بشێوێنم. \n\nجارێک ئەمەیە ئاواتم، جارێکی تریش ئەڵێم بریا دڵ لەمەش کە ھەیە کەمتر ئەبوو تا گەرمتر وێنەی ڕوخساری شکۆداری پاکت تاسەی ھەرگیز نەشکاوی بیرەوەری لە باوەشی دڵ بنێ. \n\nئەمە شێتییە، بەڵام باوەڕکە با ئەو ھەڵۆ بەرزە کە ئەوینی پیاوانەی منە، شوێن باوێ و دەتیشکی خۆرەتاو کەوێ. ھەڵۆی بەرەو بەرزی تا ئەو جێگایەی پەڕو باڵی بەتینی خۆرەتاو ئەسووتێ و ھەوری سپی وەک کفن و خەڵات لە دەرەوەی لەشیەوە ئەپچڕێن. \n\nکوتم نا! با ئەو بێدەنگییە نەشکێنم، با ھەرێمی سپی و بێگەردی خامۆشی بەتیخی تیژی وشە ھەڵنەبڕم، بابسووتێم، ئەڵێم دەردار و ئەویندارم، بەڵام تاکەی... ؟ دەرد و دڵ داستانی شووشەو بەردە... تاکەی بەیەکەوە ئەسازێن... ؟ \n\nجەرگی کون کونی خوێندەڵێن بە چ زمانێک تێگەیێنم کە چەشنی بلوێر بلۆرێتەوە... ؟ \n\nپیاڵەیەک بوو لیوانی شەڕابی خەم لەدەستم کەوتە سەر زەوی و بوو بەھەزار کوت... ئەمە ناڵە بوو، ناڵەی دەردەدارێک بوو کە ناچارە بناڵێنێ تا دەردی سووک کا... \n\nببوورە خۆشەویستەکەم! نەمتوانی خۆم بگرم، دڵم گوڵێک بوو پەنگی خواردەوە پەژارە و سەرڕێژی کرد، ئەمە ھەوەڵ دڵۆپی ئەم سێڵاوە بوو کە لە دڵم ھەڵقوڵای و بە کۆنگەی لێوما ھاتە خوار؛ بەخۆم نەبوو کە نووسیم، خۆشم ئەوێی! \n\nلەمە شەرمەزار و پەشیمان نیم کە پرسێکە دڵم لای تۆ کردەوە، ئەترسم ھیوایەکی نادیاری بێڕەنگ کە ڕەنگ و واتەی ئەدا بەژیانم وەک چرای شەوبێدارێکی ھەژار لە تاقچەی سینەما بکوژێتەوە؛ ئەترسم نەکا چەپکە گوڵی ھەستی ئاڵم کە بە خەیاتە خاوی شیعر و خەیاڵم ھۆنراوەتەوە بەدیار وەرنەگری؛ سێ ساڵ، سێ ساڵ لێدانی بێ وچانی دڵ؛ شەوانی تا بەیانی لەبیرا بەسەر چوو، ڕۆژانی تا شەو بە ھیواوە تێپەڕیو، بڕستی منیان بڕی، وەک گەنجێکی کەم تەمەن شەرم و شکۆ دایگرتم و کوتم: خۆشم ئەوێی... بێدەنگ بوو. چۆن بڵێم ئەم بێدەنگییە کەم خایەنەت چی بەسەر من ھێنا؟ \nلایەکم بەھار بوو بەھەزار گوڵی ئاڵ و واڵاوە، بەھەزار مەلی دەنگ خۆش بەجیلوەوە، لەلایەکی ترم زستان زەمھەریر بوو بەسۆزی لەش ترسێنی، تین فڕێنی ھەزار لوورەی با و کڕێوەوە، ئەترسام زیاتر لەم بێدەنگییەدا ئازارم بدەی، خەریک بوو ھاوار بکەم و بڵێم دەرگای گوڵزاری دەمت بکەوە تا ھەناسەی زیندووکەرەوەی مەسیحایی بھاژێتە گیانم، بەڵام دەخیلت بم ھیوای سێ ساڵەی دڵێکی گەنج بە با مەدە، تۆ کە گیانی نەرم و ھێمنی دڵی ناسکت نەھات ئەم پەپوولە ئەویندارە کە بەھەزار ھیواوە بەسەر پای گوڵی دڵتەوە نیشتبوو بتارێنی؛ ئێستێ ئەی ڕەمزی ھەستی وا بەھار و ئەوین و جوانییە. ھەر وەک لە پاڕانەوەکەما کوتم ئەتوانی بمخەیە بەر سێڵاوی ڕەشی شەوگاری دڕو کڕو ئەشتوانی دەستم بگری و بمبەیە مەڵبەندی بەگوڵ خەمڵیوی پڕشنگ و شادی. ئەمەش بزانە کە ئەگەر وەڵامت ھەرچی بێ، ئەگەر موژدەی بەختەوەری بێ یا شەقڵبوونی ھیوا بڕاوی، پەرژینت بەگوڵی ئەوینی من تێکناچێ، من ھەر ئەو شەیدایەم کە بووم، شەیدایەکی بەختەوەر، ئەگەر بڵێی ئەرێ بەشەیدایەکی چاورە ڕەش، ئەگەر بڵێی نا، لێم گەڕێ، بەڵام سوێندت ئەدەم بەو چاوە جوانانەت لە ئاگری دوودڵییا مەمھێڵەوە."}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "تاپۆ و بوومەلێڵ", "poem_title": "دیمەنی بەفر و زستان", "poem_description": "", "poem_text": "سروشت لەم زستانەدا بەبەرگی سپی ئاو داوێنی بەفر خۆی ڕازاندۆتەوە بۆ ھەر لایەک ئەڕوانی خێوەتی سپی ھەڵدراوە. بەفر پیتە، بەھرەیە بۆ کانیاوی مووچە و مەزاری جووتیاران، دابینکەری نیازی کشتوکاڵە و لە ڕاستییا بەفر ھۆی شینایی و شیناوەردە. کلووی بەفر کاتێ لەسەر سەکۆ و کورسی گەرم لە پشت پەنجەرەوە سەیری کەی، ڕوانگەو دیمەنێکی جوان دەخوڵقێنێ، بەڵام کڕێوەیەک کە سەر لە ڕێبوار ئەشێوێنێ و تەنانەت بەر پێی خۆشی نابینێ، ناتوانێ بۆ ئەو ڕێبوارە، ڕێ ھەڵەکردووە شتێکی باش بێ و ئەو سەرمایە کە ھەرگیز ڕووناکاتە کەناری دەوڵەمەندان، بەلای ئەو مناڵە بێ بەرگ و ڕەش و ڕووتانەوە کە لە ناو ماڵێکی سارد و سڕ و بێ تینا ژیان ئەبەنە سەر، ناتوانێ خۆش و خۆشەویست بێ. \n\nباوکێکی ھەژاری دێ نشین لە ھەموو جیھانا جگە لە کچۆڵەیەک شک نابا، کچۆڵەیەکی تازە پێگەیشتوو، ھەموو ئاواتی ئەو باوکە پیرە ئەوەیە کە نازداری کچی بە شووبدا و نەوەکانی لە باوەش گرێ و بڕوانێتە بزەی بێ تاوانانەی سەر لێوی سوور و ناسکیان. \n\nزستان ھاتووە و کار و کاسبی لە ئاوایی خەوتووە؛ دێ لە ژێر پێخەفی سپی بەفردا خەریکی خەوی زستانە. \n\nھەرچی داھاتە لە کشتوکاڵ ھاتۆتە دەست، ئیتر کاتی ئەوەیە باوکی پیریش لە داھاتی کەم و کورتی خێزانەکەی، ئەندامی شلک و جوانی نازدار کە بەرگەی سەرمای تووڕە و لەش تەزێنی زستان ناگرێ، پۆشتە کاتەوە. باوک ئەچێ بۆ شار و چاوی چاوەڕوان و جوانی نازدار لە ڕێگایە و ھەزار ئاواتی ڕەنگا و ڕەنگی کیژانە لە دڵیا شەپۆڵ ئەبەستێ. \n\nسێ چوار ڕۆژێک بەبێ وچان\nکلووکلوو بەفر ئەبارێ\nھەموو وڵات ساماڵسا بوو بە یەگجاری\nئاسمانی ڕەش تاوێک\nنەیئەترووکاند چاوێک\nبەفر ئەباری... بەفر ئەباری\nبستێک، ئەژنۆیەک، ناوقەدێک، باڵاپیاوێک، \nلەم لاو ئەم لای دێیەکەوە\nپەسا پەسا ماڵ ئەڕووخا\nھێلانەی ھەژار ئەشووخا\nنا! نا! ئیتر چ ناڵێم ماڵ\nگۆڕی گشتی ژن و مناڵ\nسێ چوار ڕۆژ بوو باوکی نازدار\nچووبوو بۆ شار\nچووبوو جلی بۆ بسێنێ\nکراسی جاو\nسەڵتەی بەروپش بەلاشە\nنازداری خۆی پێی داپۆشێ ڕووتی لاشە\nئێوارەیەک چەن تارمایی\nتەرمێک لە کۆڵ\nئەیانشکاند بەفر و سەھۆڵ\nملیان ئەنا بۆ ئاوایی\nتەرمی کێ بوو؟ تەرمی کێ بوو؟ \nتەرمی ڕەق بووی باوکی نازدار\nھەی قوڕ بەسەر خەڵکی ھەژار\nماڵێک داڕووخاو\nدڵێک پڕ زووخاو\nژنێکی فەڕتووت\nنازدارێکی ڕووت\nبەمیرات مابوو بۆ دایکی نازدار! \nمەگری مەگری نازداری خۆم\nمەگری بەسە. \nھەر ئێمە نین\nخەڵکی ھەژار، \nگش بێ کەسە\nمەگری! مەگری! \nچاوەکانم بخەوی باشە. \nفریشتەی خەو\nبۆی دووری سەڵتەی بەلاشە. \n\nزستان تەواو بوو، خیوەتی سپی بەفر پێچرایەوە، بەڵام ئەو زووخاوە کە زستان و سەرما لەدڵی دایکی نازدار و نازداری خستبوو ھەرگیز بە ھاتنی بەھار و سروەی بۆنخۆش لای گوڵزار تیمار نەئەکرا. \n\nزستان ئەبڕێتەوە، پاش سەرماو سۆڵی لەش ترسێن، بۆنی خۆشی گوڵزار ئەھاژێتە دەمار تەبیعەتەوە، ئەوە ڕێ و شوێنی دابڕوا و دیاریکراوی ژیانی ئادەمیزادە. گاھێ لە دڵیا بەھارە و گاھێ لە دەروونیا زەمھەریرە، بەڵام ئەو دڵانە وا بەگەرمای خۆرەتاوی ئەوین و ھەستی نەوعدۆستی داگەشاون، ھەرگیز بەسەرمای زستان و بەگەڵاڕێزانی پایز ناژاکێن، کام دڵ ئەویندارە ئەو دڵە ئەبێتە، کوانووی دانەمرکاوی ئینسانییەت. ئەوین یا ھەستی ڕاسپێری ئینسانی، ئاخۆ لەم زستانەدا بێ دەربەست لە ھۆدەی گەرما سەر ئەنێتەوە سەر سەرین لە کاتێکدا ئەزانێ کە دراوسێکەیان تەنیا بەدووکەڵی ھەناسەو بڕینی دڵ گەرمی ئەبێتەوە؟ ! لام وانییە، چونکە ھێشتا کاتی ئەوە نەھاتوو، بەسەر تەرمی ئینسانییەتا بگرین، خۆزگا ھەموو دڵێک ڕووگەیەک ئەبوو و ئەکرا نیازی لێ بخوازی و پەنای بۆ بەری. \nلە کاتێکا مەبەست و واتەی بەرزی ئینسانی ئەکەوێتە ناو، خۆزگا گوڵی ئینسانییەت لە بەھاری ئەمساڵا لەم مەزرای دڵمانا چرۆی دەرئەکرد."}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "تاپۆ و بوومەلێڵ", "poem_title": "خەڵکی شاری ئەوینم", "poem_description": "", "poem_text": "ھەوا تاریک بوو، ھەوەڵ جار بوو کە من بەنوێژی نیوەڕۆ بیرم لەوە دەکردەوە، ئەگەر خۆرەتاو تینی نەمێنێ ئەم سەرزەوییە کە ھەزاران ساڵە ئێمەی لە سەر پشتی خۆی سوار کردووە چی بەسەر دێ؟ وڵات یەکپارچە ئەبێتە سەھۆڵ، دار و بەرد و ئاو ھەمووی ئەیبەستێ و گەرمای ژیان ساردوسڕ دادەمرکێ. \n\nنازانم لەو بیرە ئاڵۆزانەدا گەیشتبوومە کوێ کە بەژنێکی بەرز و کەڵەگەت بە کراسێکی زەردەوە بەلای منەوە دانیشت. \n\nئەھات وا تاریک ئەبوو، پڕشنگێ کە لە خۆرەتاوەوە ئەھات و ئەکەوتە سەر خارای کراسی ئەو کچە وا لەلام دانیشتبوو، لە سەر کراسەکەی ئەبوو بە ھەزار ڕەنگی بە ورشە، تێی گەیاندم کە تاو و ساوێکی خۆش خێوەتی ھەڵداوە... \n\nچاوم لە جووتێ کەوشی ژنانە ھەڵگەڕا بەرەو ژوور، وەک مارێکی ڕەش بەڵەک و تینوو کە بەدارێکی شلک ھەڵگەڕێ و بیەوێ لە ناو تورت و تەڕی لکی ھەرە بەرزی دارەکە ماندوویی بحەسێنێتەوە، نیگام کەوتە سەر داوێنێکی خاوێن و لەوێ گەیشتە بەر پشتێنێکی کەم و شل و مل و لەسەر سینەی دوو گۆی زێڕین، دوو مەمکی قوت کە لە ژێر کراسە زەردەکەوە چرۆی دەرکردبوو وەستا! تاسەی گوشین دڵمی پڕ کرد و پاشان نیگای نەسرەوتووی برسیم ڕاخوشی بۆ گەردنێکی بەرز کە چەنەیەکی خڕ و پڕ سێبەری لێ کردبوو، وەک سێبەری شەکەت لابەری دارەتوویەکی بەبەرگ و بەر. \n\nئاسکێک، ئاسکێکی ماندووی ڕەوەک و سڵ، ھێندە بەرچاوە، کە لە گەرمای ھاوین ڕائەکا بەرەو شنەیەکی چیای بژوێن و ئەگاتە پۆلە دودڕکێک کە سێبەری ڕەوەزێک لە باوەشی گرتووە. نیگای من ئەو ئاسکە بوو کە لە ژێر تووتڕکێک و مووی تازەھاتووی ھەڵنەگیراوی لاجانگی کچەکەدا ئارامی گرت؛ دیسانە ئەوا بیرم ڕۆیشت، بەڵام نەک بۆ دوورودەر، وەک تیرێک کە کەوانە بکات بەرەو خۆم گەڕاوە و لە جەرگم ھەڵچەقی؛ چوومە ناو خۆمەوە و بیرم کردەوە ئەگەر ھەموو جیھان بەبەرگ و دارەوە، دەریا و چیا و جەنگەڵ و شار و ئاوایی و چۆڵ و دەشتەوە گیانیان ھەبوایە چۆن ئەبوو؟ ئەم کاتە بەیان بزەی خۆی زیاتر ئەڕازاندەوە، گوڵ گەشتر خۆی ئەنواند و کۆلکە زێڕینە وەک ئەو بەرموورە ڕەنگاوڕەنگەی لێ ئەھات کە بەسەر پێستی لووس و بێگەردی گەردنی ئەم کچەوە ئەدرەوشێتەوە. دوو چاوی گەش و ڕەش گرتیانمە بەر ڕوانینێ، تا ئەم کاتە نەمدیبوو، ڕوانینێک ئەوەندە بڕست بەزێن و گەرم و تاسە شکێن، ئەتگوت تەمەنێکی درێژە من ھەر لەم جێگایەدا دانیشتووم و ئەو نیگا بەتینە ئاژواوەتە دەماری لەشم؛ ئەتکوت بێ ئەو نیگایە من ھیچم، سارد و سڕم، وەک زەوییەک ھەرگیز ھەتاوی لێ ھەڵنەھاتبێ، سەیرە بەڕاستی سەیرە، یارییەک کە گاھێ بزەیەک یا نیونیگایەک یا لەنجەولارێک بەدڵی پیاوی ئەکا، ھەر بەم زووە بێ ئەوە بتوانم ھۆگری وەک بۆنی گوڵزارێک کە لە پێچگەی بای شەماڵەوە ئەپێچرێ و لەبەر لووتی ڕێبوار ئەکرێتەوە ھەموو دڵمی تەنێوە، ھۆگری ئەو شتە کەس نەبێ با شەو ھەبێ خۆشە. نیگامان وەک دوو ماری عاشقە و ماشقە تێکھاڵا، دڵم بەلێدانی بێ وچان پەردەی شوورەیی و خۆڕاگرتنی دڕی، گوتم لەو ئاوایییە غەریبم، بۆ غەریب؟ ھیچ شتێ لە تەبیعەتی بێدەنگ و خامۆش ئاشناتر نییە، ئادەمیزاد نامۆیی ئەکەن، بەڵام سروشت دڵ ئاوایە و بەخشندە، بێ پرتە و بۆڵە. \n\nپێکەنی و ورشەی ددانی وردی کەوتە سەر لێوی سوور و کچانەی، بەشوێن زەردەکەیا کوتی: «تێنەگەیشتم چیت کوت؟ ئەوەندە دەزانم کە تەنیا و غەریبی، ئەوەش ئەزانم کە لاوێکی جوانی.» ترسام. بەڵام نەک لەبەر ئەمە کەمێکی گاڵتە تێدابوو، نا... لەبەر ئەمە من ھەستم کرد لە بەرامبەر کچێکەوە دانیشتووم کە بە ساکاری و لەباری و بێدەربەستی وەک شانازی کردن بەپەیکەری ڤینۆس و من وەک دێرینە ناسێکی تامەزرۆ کە لە کەلاوەی خاپووری شارە کۆنەکانا لە شوێن عەنتیکەی ھونەرییا وێڵە، ناچارم لە بەرانبەر ئەو کچەدا دەست بەسینە بوەستم. \n\nلەو تاسان و سەرسوڕمانەدا بووم کە لەپڕ لە زمانم ھاتەدەر: \n\n«تۆ... تۆ ڤینۆسی... تۆ پەیکەرەی خوای ئەوین و جوانی...» بە سیلای چاو سەیری کردم و کوتی: «تۆ لە ڕادەبەدەر شەرم ئەکەی وا دیارە کوردیش نازانی؛ لام وایە خەڵکی ئەم شارە دوورانەی کە ئەڵێن، سەریان لەبەر دووکەڵ بە تەمە.»\nوتم: «نا، نا، خەڵکی ھەرێمی دڵداری و دانیشتووی شاری ئەوینم.»"}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "تاپۆ و بوومەلێڵ", "poem_title": "ڕووناک", "poem_description": "", "poem_text": "ھەر دەبوو بێدەنگ بم، دەبوو نەنووسم، بەڵام لەو کاتەوە کە دڵم بەدڵی تۆوە پەیوەندکردووە، خۆپەرستی و غروورم نەماوە، خۆت ئاگات لێیە کە تا ئێستە زۆرم ھەوڵ داوە بۆ خۆمت ڕاگرم، ھەر کات قسەیەک ھاتۆتە پێشەوە و سەرچاوەی ڕوونی ئەوینمان لێڵ کردووە؛ لەگەڵ ئەوەشا من تاوانێکم لە پێکھێنانی ئەم نێوان ناخۆشییەدا نەبووە دیسان ھەر من دەستی ئاشتیم بۆ لات ڕاداشتووە. \n\nبە گیان و دڵ کڕیاری نازت بووم، گوێم نەداوەتە گرمەی ترسێنەری دێوی غروورێک کە لە دەروونمدا وەخەبەر ھاتووە، لەبەرچی؟ چونکە خۆشم ویستووی، تۆش پاش ئەوەی ھەستی ناسکی کچانەت دامرکاوە، داوای ئاشتی منت وەرگرتەوە و بەپێکەنینێکت ھەموو لای ڕەشبینی و ناھومێدییەکت لە دڵم ڕاماڵیوە. ھەموو کچێک خاوەنی ھەستێکی ئەوتۆیە، ئەیەوێ بۆ دڵدارەکەی ناز بکا، بتۆرێ و چاوەڕوانە کە پیاو ھەنگاوی ھەوەڵ بۆ ئاشتبوونەوە ھەڵگرێ. \n\nئەم ڕاستەقینەیە کە من باشی تێئەگەم، ئەزانی کە ھەمیشە ھەر من پێشەنگی ئاشتبوونەوە بووم. \n\nچ پەیمانێکمان بەست؟ چەندەمان زەمزەمەی بەھار و ئەوین و دڵداری بە گوێی یەکا چپاند؟ چەند سەعاتی بە شۆر و ھەرگیز لە بیر نەچۆوەمان لەلای یەک بەسەر برد؟ لە بیرتە کە من ئەترسام بە جارێ خۆم بسپێرمە دەس گەردەلوولی ئەوین؟ چونکە تاڵترین تاقیکاریم لەم بارەوە ھەبوو، بەڵام تۆی باش، تۆی خاوێن ناچارت کردم تەسلیم بم، دەروونی من ئامادەبوو، بۆ بانگھێشتنی میوانی ئەوین، ئەمزانی کە ھەستی من تەنیا لە دوڕگەی بەرین و سەوزەڵانی دڵدارییا تێئەگا و پتەو ئەبێ؛ بەڵام ئەترسام ئەو دوڕگەیە کە من لە دڵما سازم کردووە بەو ھەموو مەلە جوانانەیەوە کە جریوەیان وەک مووسیقای بێ وچانی ژیان دێتە گوێ لەپڕ ببێتە وشکارۆیەکی چڕ. ئەترسام ئەو ھەنگاوانە کە من بەتاسەی ھەرێمی ئەوینەوە ھەڵیانئەگرم بمگەیەنێتە وڵاتی درۆو دەلەسە و فریوکاری. لە بیرت چۆتەوە ئەو رۆژە پاش ساڵێک کە بەچاو، بە ڕوانین، بە ھەناسەی ساردوگاھێ بە بزەی شەرمێونی لێو تێمگەیاندبووی کە گرفتاری تۆم؟ لە کۆمەڵانێکا تووشی یەک ھاتین، ئێوارەیەکی بەھار بوو تۆ کتێبەکانت بە سەر سینگی پڕ لە رازی کچانەتەوە گرتبوو، شەکەتی چەند سات گوێگرتن بۆ دەرس کوتنەوەی مامۆستای خوێندگەکە کەمێک چاوی لێڵ کردبووی، دەتکوت گۆلاوێکی مەندە بە پەلکی شلک و تەڕی شۆڕەبی سێبەری لێ کراوە. \n\nلەمێژ بوو ئەمویست پرێسکەی دڵم لەلات بکەمەوە بەڵام نازانم چ سامێکی یەزدانم لە چاوتدا بەدی ئەکرد؟ کە ھەر لەگەڵ ئەمدیتی زمانم دەچووە بەست. بەڵام ئەو ڕۆژە شەپۆڵی پەنگاو بەستووی ھەستی من لەمپەڕی زمان و پەرژینی مژۆڵی ڕووخاند، گوتم: «ڕووناک!» ڕاوەستای، بزەیەکی ھیوابزوێن کەوتە سەر لێوت و ڕەنگت کە لە پێشا وەک پۆلووی ئاگر سوور بوو گۆڕا، وەک ڕۆژی سەرکەل پەڕی، پاش ئیستێکی کورت بووی بەئاسکێکی سڵ و ھەڵاتی. وەک دوێردێکی تیژ ھەریری ھەوای کۆڵانت لەت کرد، کۆڵان پڕ بوو لە بۆنی خۆشی ئەوینت. من مامەوە بەدڵێکی لەدەست دەرچوو. گیانەکە ڕەنگە لەبیرت نەمابێ چونکە ئەمڕۆ بۆم دەرکەوتووە ئەم ماوەیە ھەر نەخشت گێڕاوە، رووبەندی دڵداریت بەسەر خۆتا کێشاوە و لە ژێرەوە گاڵتەت بە من کردووە. \n\nلێت ئەپرسم، کاری ئەو باخەوانەت پێ چۆنە کە تۆوی گوڵ ئەچێنێ؟ شەو ئاوی لێ ئەنێ، بژاری ئەکا، لەشی نەرم و نیانی گوڵەکە لە دەسدرێژی دڕک و داڵ ئەپارێزێ تا غونچە ئەکا، ئەپشکوێ و بەدەم بەیانەوە پێ ئەکەنێ، پاشان باغەوان پێشێلی کا، بیژاکێنێ و لە ڕیشەوە دەریبھێنێ، بیخاتە بەر سوورەتاوی بێ بەزەیی نیوەڕۆی ھاوین؟ پێم بڵێ کاری ئەو باغەوانە بێ ھەستە، دەروون زبرەت پێ چۆنە؟ \n\nکارم بەسەر وەڵامی تۆوە نییە، بەڵام تۆ خۆت وەک ئەو باغەوانە باخچەی دەروونی منت بەجوانترین گوڵی ھەست و دڵداری ڕازاندەوە، ئەو گوڵانەت بەئاوی ھیوا پەروەردە کرد تا شەپۆڵی بۆنی خۆشیان دەماغی لاویمی پڕ کرد. لە پڕ بێ ئەوە تەنانەت خۆشت بزانی بۆ چ وات کرد، لێت ناپاڕێمەوە کە ئەو بەھارە کە خۆت کردت خەڵاتم بۆچی لێم وەرئەگریەوە؟ ! \n\nتەنیا ئەمەوێ جارێکی تریش بتبینمەوە، سۆنەی نیگام کە ھۆگری زرێباری چاوتە، جارێکی تر لەم دەریا شین و مەندەدا مەلە بکا. ئەمەوێ بزانم دیسانەوە لەبەر چاوم ھەر ئەو کەلە ھەتاوگرەی بەربەیانی، یا بووی بەئاسۆی زەردی ڕۆژپەڕ. زۆر سەیرە چۆن ئەبێ دڵێکی وەک دڵی من بێ تاوان لە پڕ لەوپەڕی بەختیارییەوە بێتە ئەم پەڕی چارەڕەشی؟ بەیانی کە چاوم کردەوە تۆم ھەبوو، بزەی ھەتاوم ھەبوو، ژیان و ھیوام ھەبوو، کە شەو داھات نە تۆمای، نە پڕشنگی خۆرەتاو و نە ژیان و ھیوا. نازانم بیرەوەری ئەوینی مردوومان ئەوەندە بێ ھێزە کە بتکێشێ بۆ جێژوانی چۆڵی خاپوورمان یا نا، بەڵام ئەگەر ھاتی چاوت بەمن یا باشتر بڵێم تاپۆی من ئەکەوێ و ئەو تاپۆیە پێت ئەڵێ بۆ چ وات کرد؟ \nئەم نووسراوە کورت و ساکارە کە پێشکەشتان کرا تەنیا لە ڕوانگەی دڵدارییەوە سەیری دەوروبەری خۆی ئەکا و ناتوانێ بۆ کۆمەڵ کەڵکێکی ھەبێ بەتایبەت ئەمڕۆ کە شێوەی ڕۆمانتیک کۆن بووە و دەرکەوتووە کە ناڵە و ھاواری ئەویندارانە ھیچ دەردێکی کۆمەڵ دەوا ناکا. بەڵام لەگەڵ ئەوەشا ئێمە ھێندە وشک و بێ ھەست نین کە بەجارێ ئەوینمان پێ بێھوودە بێ، ئەوین لە نووسراوەی «رئالیستی»یا ئەبێ کەرەسەیەک بێ بۆ ھاندان و پتەوکردن و لابردنی شەکەتی، نەک خۆی ببێتە ناوەڕۆکی مەبەست؛ واتە ئەوین بۆ ژیانی بەختەوەرانە لەگەڵ ھەموو کەس، «نەک ئەوین بۆ ئەوین»."}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "تاپۆ و بوومەلێڵ", "poem_title": "نووری شاعیری خەم", "poem_description": "", "poem_text": "سەلام لە گوێگری ھەستیار و بیستیاری ھونەرناسی بەرنامەی تاپۆ. \n\nلە سەرەتای بەرنامەی تاپۆدا ڕامانگەیاند کە ئەم بەرنامە جگە لەمەی وەڵامی پرسیارە وێژەیییەکانتان ئەداتەوە، ئامادەیە بۆ ئەوە شیعر و نەسرەکانیشتان لە بەرنامەکەدا بنووسێ و بەناوی خۆتانەوە بڵاوی کاتەوە. لەم بەرنامەیەدا پارچە شیعرێکتان پێشکەش ئەکەین لە شوێنەوارەکانی کاک محەممەدی نووری. کاک محەممەدی نووری بەداخەوە کەم کارە و چەوتی ژیان ماوەی نادا زۆرتر بەھونەرەکەیەوە خەریک بێ؛ ئەگەر وا نەبوایە ئێمە ئێستە بینەری دیوانێکی جوان و ڕازاوەی شیعری ئەبووین. کاک نووری ھەرچی شیعری ھەیە ھەموویان ھیوا بڕاوانەن. ئەمەش ئەگونجێ ھەر لە بەر ژیانی ناساز و نەھاتی بێ. وا دەرئەکەوێ کە ھەرگیز تینی ھومێدێک لە دڵی کاک نوورییا نەبووبێ، بەڵام نە من و نە گوێگرەکان ئەم دەلیلەمان قبوڵ نییە کە کاک نووری نەھاتی و چەوسانەوە و کەسەری خۆی بکا بە بەھانەی بەستنی سەرچاوەی زەوقی و ئێمە بێ بەش بکا لەو ئاوە زوڵاڵە. با ئەمەش بڵێم کە ئەم چوار شێعرانە بەزاراوەی موکریانین و ئەگەر وشەیەک یا شێوە دوانێک و تەعبیرێکی موکریانیتان تێدا بەر چاو کەوت لاتان سەیر نەبێ. \n\nکاک محەممەدی نووری بەر لەوە شێعرەکەی دەست پێ بکا ئەڵێ: شێعرێکی «گۆران»ی- لە سەرەمەرگی ھیوادا- خوێندۆتەوە و نووسیویەتی: «ھەموو کەس بۆ مردووی خۆی دەگری، بەڵام گریانی گۆران بۆ ھیوا و بێکەس ھەموو کەسێکی خاوەن دڵ بانگ ئەکاتە سەر شیوەنگا. من لەو کۆڕە گەرمە شینەدا بەخوێندنەوەی ئەو ھۆنراوەیەی مامۆستا گۆران بۆ چەند ڕۆژێک دڵم گەرم بوو. دەردی خۆم لە بیر چۆوە و سەرم دانەواند لە بەر دەرگای ھونەر. ھونەر فەرق ناکا کوردە، عەرەبە، یا تورک. کۆنە یا تازە، «حافز»ە یا «لاماڕتین»، ڕەشە یا سپی. ھەرچی ھەیە، ھی ھەر خەڵکێکە بەجوانی دەچزێتە گیان و دەکشێتە ناو ژیان، ھەم پێکەنینی جوانە و ھەم گریانی شکۆدارە. لێرەدا کاک نووری خۆی بەکەم داناوە و ئەنووسێ: «من نە نووسەرێکی زەبرم و نە شاعیرێکی زرنگ. تەنھا ویستم بەزمانی بێ زمانی کڕنۆشێک بەرمە بەر بارەگای شێعر و شاعیر و بڵێم: \n\nئەمن چی بڵێم بە جوانی، \nڕێک و ڕەوان و ڕوون بێ\nوەک گۆرانی «گۆران»ی\nھۆی ئارامی دەروون بێ\nبزەی لێو و کزەی دڵ\nئینسانی بێ و یەزدانی\nدەمی تیغ و پەڕی گوڵ، \nسێحرێکی جاویدانی\n«حافز» بەنیوەی شەوێ، \nبەسرودێکی عاسمانی\n«گۆران» بەچریکەی کەوێ\nبەقاسپەیەک گۆرانی\nفرشتەی بێتە دەرکێ\nپەری بێنە ھەڵپەڕکێ\nزەوی بچتە سەمایە\nئەمن چی بڵێم لە دوایە؟ \n\nھونەرمەند بەسەرسووڕماوی پەنا ئەباتە بەر ئیلھام و ئەپرسێ: \n\nئەی ھەوێنی دڵی ھۆنەر\nئەی ھۆی زانست و ڕووناکی\nلە پێش دەرگات دادەنێم سەر\nباوێژە زەینم بە چاکی\nچیت پێشان دا، چیت خستە دڵ\nوا جوان ھاتە دەرێ لە کڵ\nچیت لێ ستاند و چیت دایە\nوا جوان ھێناتە کایە؟ \nھۆنەر! ئەتۆ ئینسانی پاک\nنموونەی باش! ڕەوشتی چاک\nبۆ کێ دەگری؟ بۆ کێ دەژی؟ \nدەبیە پۆلوو، دەبیە ڕەژی؟ ! \nچۆن سووتاوی؟ چۆن چۆقیوی؟ \nجارێ شەمی، جارێ پیوی؟ \nھەڵدایسێی بۆ دنیای ڕوون\nدادەمرێنی کوڵی دەروون\nتۆ «فیردەوسی» و «ویکتۆر ھۆگۆ»ی\nتۆ لاماڕتین، یاخۆ «خواجۆ»ی\nتۆ «گۆران»ی، ئەستێرەی کۆی\nزەمان دەڕوا، کوا تۆ دەڕۆی؟ \nدنیای پڕ ئاوازەی تۆ\nواتەی کۆن و تازەی تۆ\nلە ھەر کوێ خۆی بنوێنێ\nخۆری و پڕشنگ دەپژێنێ\nھۆنەر بڵێ ئەتۆ لە کوێی\nنە ئاوا بووی، نە لەدەم سوێی\nنە نزیکی نە لێم دووری\nتۆ بڵێسەی کۆگای نووری\nبرۆی، چاوی، برژانگی\nلەڕووی زەرد و رەشانگی\nخوێنی لە نێو پێستی سوور\nسپی پێستی وەک بلوور\nگیانی لە نێو ھەمووانی\nڕەنگ و زمان نازانی\nتۆ برووسکەی یەزدانی\nئەمما کوڕی ئینسانی\nھۆنەر جێگات دیارە\nگەنجی کونجی وێرانێک\nئاواڵ و ھاوڕێ و یارە\nشەمێک، شەوێک پەروانێک\nلەو خێزانە بچکۆلە\nلەو وێرانە، لەو چۆلە\nجیھانێک ئەخەیتە ڕوو\nپڕ بەتاسە و ئارەزوو"}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "تاپۆ و بوومەلێڵ", "poem_title": "شەوە", "poem_description": "", "poem_text": "سەلامێکی خاوێن وەک شنەی شەماڵی دوورەشار پێشکەش بەگوێگری ھۆگری ھونەر. \n\nلە بەرنامەی ئەم جارەماندا یەکێ لە جوانترین و بەنرخترێن شوێنەوارەکانی شیعری نوێی کوردی بۆ ئێوە ھەڵبژاردوومانە کە لەگەڵ شیکردنەوەیەکا بۆتانی دەخوێنینەوە. ئەم پارچە شێعرە ھی شاعیرێکی گەنجی کوردە و ناوی شیعرەکە «شەوە»یە. \n\nئادەمیزادێکی سەر لێشێواو و کڵۆڵ بھێننە بەر چاو لە شەوێکا، شەوێکی کپ و کەڕ و کڕ ھەتا چاو بڕشتی ھەبێ و بیر بڕستی، تاریکییە و بێدەنگی، وەھا کە ئادەمیزاد ئەسیری شەوە و تەنانەت لە بوونی خۆشی ئەکەویتە دوودڵییەوە. تەنانەت ھەناسەکێشان و ڕوانینی چاو و ھەستکردنی سامی شەویش ناتوانن ئەو دڵنیاکەن کە ھێشتا زیندووە. «ھەبوو، نەبوو» وەھا سنووریان تێکەڵ دەبی کە لەیەک ناناسرێنەوە. لەم حاڵەدا کە نە «تەواو نەبوون»ەو نە «تەواو ھەبوون»، دەنگێک لەدوورترین سووچی شەوەوە دێتە گوێ. ئادەمیزادی بەندی زیندانی شەوگار ھەست دەکا کە زیندووەو بەواتای شاعیر: «شعووری گەرمی ھەبوون بەگیانیا ئەگەڕێ. دەنگەکە پەرەگر ئەبێ. بەرزتر و نزیکتر دێتە گوێ. ئادەمیزادی تاسەبار تەواوی ھەستی خۆی لە گوێدا کۆئەکاتەوە تا بزانێ ئەم دەنگە خۆشە کە مزگێنی ژیان و ھەبوونی پێوەیە چییە؟ بەڵام دەنگەکە ھێشتا دوورە. ناچار ئادەمیزادی بەسوێ و تامەزرۆی دەنگ و بزوێن و ژیان بیرئەکاتەوە. جارێ بەدڵیا دێ ئەمە دەنگی «نووح»ە؛ جارێ لەبەر خۆیەوە ئەڵێ نە، ئەمە دەنگی نرکەی تەور بەدەستێکە کە خەریکی ھەڵپەرتاوتن و بڕینی لک و پۆی دارستانە تا ڕێگایەک بەرەو شاری ڕووناکی بکاتەوە. جارێکیش ئەڵێ ئەمە دەنگی دەنووکی مەلی بەیانە کە پەرژینی سەختی شەو کون ئەکا تا دەروویەک لە سەر پڕشنگی ھەتاو بکاتەوە. دەنگ ھەر دێ و نزیکتر ئەبێتەوە، تاکوو ئەبێتە شەقژنێکی تاڵ و مەرگھێن. لە پێشا ئادەمیزاد لە بێ دەنگی و خامۆشی شەو ئەترسا، ئەمجا دەروونی پڕ ئەبێ لە سامی دەنگەکە و تێئەگا ئەو زمزەمە نەرمە کە لەدوورەوە وەک پتەی سەرئاو وەھا بوو و زایەڵەی ئەتگوت ھەڵقوڵینی کانییە، کاتێ نزیک بۆوە، بوو بەدەنگێکی ترسێنەری مەرگاوی کە چەشنی شەوی گەرووی ئادەمیزادی تەنیا و بەھەڵەچوو ئەکوشێ... \n\nوە ئێستە گوێ بگرن بۆ شیعرەکە: \n\nپەسا پەسا پەرەگر بوو شەوی کڕی لاسار\nنەما شنەی شەوبا، \nنەوی بوو چەسپی زەوی بوو لەسامی شەوپاسار! \nبەسێحری تاریکی «ھەبوو، نەبوو»یەک بوو\nنەما نیشانەی بوون\nنەما نیشانەی من\nلەشم تووایە دەروونی شەوێکی بێ ڕۆچن! \nپەسا پەساپەرەگربوو\nبەرەو فەزای بێ بن! \nبەرەو فەزای بێ بن! \nبەچاو و گوێ پەلەقاژەی شعوری بوونم بوو\nسەرنجی چاوی بە ھەڵپەم، \nشەوی سمی لە ھەموو لاوە بۆ ترووسکایی! \nبە لەز بوو گیانی بە سوێ\nدڵی بەخورپە لە بن گوێ\nوە گوێ بە وریایی\nبەکوڵ مڵاسی جریوەی ژیان\nبەڵام ھەیھات... \nمەلوولی کردم شەو\nمەلوولی کردم شەوگار\nعەزابی دامێ شەوی بێ ڕەزا\nبە گۆڕەوشار\nکەچی لەدوورترین سووچی ئەم شەوا\n\nناکاو، بەنەرمە ئاھەنگێ\nدرنگ، درنگ، دەنگێ\nوەکوو پتەی سەرئاو\nشەپۆلی خستە دەروون\nلەگوێم تەنینی لەوین ھەڵقوڵینی کانی بوو\nتەنینەوەی وەکوو بۆنی گوڵاڵە، ئانی بوو\nشنەی بلاوێنی، دنەی ئەدا بە خەیاڵ\nھەرا ھەرای نووحە\n«نووح»ە گەمی ئەخولقێنێ، \nکە دێوی زاڵمی شەو\nھەواڵەکانی بەلافاوی ڕەش نەخنکێنێ؟ \nبەیاخی کاوەیە ئاخۆ بەرەمزی فەتحی بەیانی\nلەجەرگی شەو ئەچەقێ؟ \nمەلی بەیانە لە شەو زیزە بێ وچان و ھەدا\nدەنووکی سەختی لە پەرژینی قایمی شەودا ئەدا؟ \nوە یا تەور بەدەسێکە لە دارسانی چڕی شەو\nخەریکە تیئەپەڕێ ڕوو لە شاری ڕووناکی؟ ! \nئەھات... ئەھات... ئەھات... \nئەھات و شەو شەق ئەبوو\nشعووری گەرمی ھەبوون\nبەگیانما ئەگەڕا\nجێ بە سامی شەو لەق ئەبوو! \nئەھات... ئەھات... ئەھات... \nئەھات و گەورە ئەبوو، گەورەتر ئەبوو، \nھەیھات!!\nلە سامی شەو کڕبووم\nلە سامی دەنگ پڕ بووم\nدڵم کولاوە بە زرمەی ھەناسەتاسێنی! \nئەھات و گەورە ئەبوو، گەورەتر ئەبوو، \nھەیھات!!\nشەقژنی تاڵی وەکوو مەرگی ناگەھانی بوو\nتەنینەوەی وەکوو «ژھری ھەلاھەل» ئانی بوونی\nھەرای دەروون ئاخن\nپەسا پەسا پەرەگر بوو وەکوو شەوی لاسار\nپەسا پەسا پشووبڕ بوو عەزابی گۆڕەوشار\nوەرن، وەرن شەوە گرتوومی\nبمگەنێ ھاوار، ھاوار!"}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "تاپۆ و بوومەلێڵ", "poem_title": "سێحری نیگا", "poem_description": "", "poem_text": "من بووم و دوو سێ گەز ھەوای ھۆدەکەم. ئەوەندە تەنیا بووم کە ئەتگوت ئادەمم لە یەکەم ڕۆژی خوڵقانیا. بێدەنگی ھێندە پڕ و چڕ بوو کە دەنگی لێدانی دڵ و نەبزی دەستم ئەتکوت گرمەی ھەورە تریشقە و ڕژانی ئاوھەڵدێرێکی گەورەیە لە ھەزار بەھەزاری شاخێکی سەختەوە. لە سەر ھەودای نەدیاری بیرەوەری، چەرخ و خولم ئەخوارد و بەرەوپاش ئەگەڕامەوە. ژیانی سی ساڵەم لە پەڕاوێک ئەچوو کە شنەیەکی نەرم و نیان لاپەڕەکانی ھەڵداتەوە. لە مناڵیمەوە پێیا دەھاتمەوە. وەک فەقێیەک کە لەبەر ھەیوانی مزگەوت دەرسەکانی رابردووی دەور بکاتەوە. \n\nمناڵیم زۆر تیژ تێپەڕی. جگە لە بزەی لێوێک کە ھی ڕواڵەتێکی خەمبار بوو، چی ترم نەدەھاتە بەرچاو. بزەی دایکم بوو کە زوو بەجیێ ھێشتتم و بەناوی یادگار ھەر ئەو بزەی بۆ دانام کە ھەمیشە لێوی ئەڕازاندەوە، بەڵام ھەمیشەش ئەو بزەیە بەڕواڵەتێکی خەمبارەوە ئەنیشت. چەشنی قورینگێکی تەنیا کە چلەبڕی کردبێ و لە کەناری شەتاوێکی بەبەفر و سەھۆڵ گەمارۆدراو ھەڵنیشتبێ. لەوساتەوە فێر بووم کە بزانم کام بزە ھی دڵخۆشییە و کام زەردە ھی پەرۆشی و پەشێوی و ھەر لەو کاتەوە خەم بوو بە ھەوێنی بیرەوەریم. ئۆھ چەندە تاڵە خەمنامەی ژیان خوێندنەوە، خوێندنەوەی پەڕاوێک کە ئەزانی ھەموو تڕاژێدییە و لە ھیچ دێڕێک تووشی خۆشییەک نابی. بەبا کردنی کای کۆن! لە ھەموو کەلاوەیەکا بەشوێن گەنجا گەڕان؛ ئەمەیە تەقەلای من لە پێداچوونەوەی ئەوەی بەسەرم ھاتووە و ئەو ڕۆژانەی کە بناغەی خانووبەرەی تەمەنی منیان دامەزراندووە. \n\nدێتەوەبیرم لە ھۆدەیەکا کە بەرەو ڕۆژ پەنجەرەکانی ئەکرانەوە دادەنیشتم. زەردەی خۆرەتاو تا نیوەی مافوورەی ھۆدەکەمی بەپۆی زەرد ئەتەنی و شەبەقی ئەکەوتە سەر ئاوێنەیەک کە بەدیوارەوە ھەڵواسرابوو. پۆل پۆل پەڕەسێلکەی تیژباڵ بەقاژوقیژ بەبەر پەنجەرەی ھۆدەکەمەوە تێئەپەڕین. قووقەی کەڵەشێرێک لە دەرەوە ئەھات و بالۆرەی سەگێکی برسی بەرز ئەبۆوە. کارەکەرە پیرەکەمان تا گوێی لە لوورەی سەگ ئەبوو لە ژێر لێویەوە نزایەکی ئەکرد و خێرا پەنجەرەی ھۆدەکەی ئەبەست و بەدەم کارەوە ئەیگوت: «پەنا بەخوا ئەم جارە نۆرەی کێیە؟»\n\nناوی پورە خاتوون بوو. بەھەزاران داستانی دێو و جنۆکە و پەری ئەزانی. جنۆکەیەک کە ئەبوو بەپشیلە و شەوانە ئەچوو لە کۆڕی زەماوەندی جنۆکەکانا زوڕنای لێ ئەدا، «گەسکەکۆڵە»و«شەولەبان»و ناوی تر. من لەگەڵ ئەوەشا کەزۆر لەو داستانانە ئەترسام و کاتی خەوتن سەرم ئەبردە ژێر لێفەکەمەوە، ھەموو شەوێ گوڕووم ئەگرت و تا پوورە خاتوون داستانێکی بۆ نەگێڕابامەوە خەوم لێ نەدەکەوت. ھەر لەمناڵییەوە فێر بووم کە ئادەمیزاد ئەسیری چارەنووسە و ھەر ھەوڵێ بدا لە دوای چارەنووس ڕزگاری نابێ! \n\nتەمەن لە شازدە و حەڤدە تێپەڕی و من ھەستم کرد لەگەڵ لاوانی ترا جیاوازم. شەرمن و کەمڕوو بووم؛ بەتایبەت کاتێ لەگەڵ کیژێکا ڕووبەڕوو ئەبووم، زمانم ئەبەسترا و قسەم بۆ نەدەھات. ھەروەک کاتی مناڵی، خۆم نوقمی خەیاڵ کرد. سەرم بردە ناو کتێبەوە. لەگەڵ جیھانی بێدەنگ و ڕەنگاوڕەنگی ئەوین و خەیاڵدا بووم بەھاودەمی شەو و ڕۆژ. ھەروەھا بووم تا ڕۆژێک ڕوانینی چاوێکی گەش و ڕەش دڵی لەرزاندم! نە... نە... تۆ نابێ پابەندی ئەوینی خاکی بی. ئادەمیزاد بێ بەینەت و بەقان؛ چارەت ئەوەیە ڕاکەی، ھەر تا ئەتوانی خۆت دوورخەیەوە. ئەوین جوانە، بەڵام ئەوینی ناو ھۆنراوە و پەڕاو نەک ھی ناو کووچە و شەقام... ئەم چاوە گەشانە داوێکە ئەتکا بە ئەسیرێکی دەست و پێ بەستراو. کاتێ خۆت و دڵت پێ سپارد جێت ئەھێڵێ. \n\nھەموو ئەمانە ھاتنە سەر لاپەڕەی بیرم؛ بەڵام سوودی نەبوو؛ ئەو دووچاوە گەورە و گەورەتر بوونەوە. ھەموو دەوروبەری منیان داگرت، وەک شەوێک کە بەسەرتا بکێشێ و بەرچاوت تاریک کا، یا وەک ئەمە لە پڕ ڕۆژ بگیرێ و نیوەڕۆت لێ ببێ بە نیوەشەوو نەتوانی ھەنگاو ھەڵبڕی. ئەم دووچاوە گەشە، بەڕوانینی گەرم و ئەویندارانەیانەوە تەنانەت بۆ وردەیەکیش وازیان لێم نەدەھێنا. بێ وازی یەخەی گرتم. بیر و خەیاڵێکی تازە مێشکمی ئاڵۆز کرد، تا لەناکاو دیسانەوە لە کۆڵانێکی تەسکا کەوتمە بەر سێحری ئەو دووچاوە گەشە. نەمزانی چ ھێزێک پاڵی پێوەنام کە بۆلای بکێشم و چ جادوویەکی زمانمی خستە کار. لەبەر خۆمەوە کوتم: «لام وا نەبوو ئیتر چاوم پێت بکەوێتەوە.» شەرمێکی کچانە روومەتی کرد بەدوو پۆلووی سووری ئاگر. پێکەنینی نادیاری لە دوو لێوی سوور و دووچاوی ڕەشیا دیاریدا. ئەو دوو گۆمە قووڵە بەشەپۆلی وردی یەک لەدوای یەک شڵەژان و بەنەرمی نەسیمێکی ئێوارانەی ھاوین کوتی: «منیش لام وا نەبوو!»\n\n- «لەو ڕۆژەوە من ئەوینم ناسی وژیانم ناسی. ئەگەر تۆ نەبوایەی و ئەگەر تۆ بەم نیگا گەرمە نەتگرتبایەمە بەر سەرنج، من چ بووم جگەلە کرمێک لەناو لاپەڕەی کتێبی زانکۆی مافا؟ ئاخۆ، جێگایەتی بڵێم سپاس کە ژیانت پێ ناساندم!»\nتا حەوتەی داھاتوو، خواتان لەگەڵ."}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "تاپۆ و بوومەلێڵ", "poem_title": "شانۆگەری چۆن و کەی سەری ھەڵداوە؟", "poem_description": "", "poem_text": "سەلامێکی گەرم و گوڕ پێشکەش بەگوێگری ھۆگری ھەوای بژوێنی ھونەر. \n\nباسی ئەمڕۆ تەرخان ئەکەین بۆ ئەم مەبەستە کە تئاتر یا شانۆگەری چۆن و لە کەیەوە لەناو کۆمەڵا پەیدا بووە و بەکوێ گەیشتووە و لەناو کۆمەڵی کوردا ئەم ھونەرە پێشینەی چییە و ئەمڕۆ لە چ پلەیەکدایە؟ \n\nشانۆگەری لەگەڵ نووسینی نومایشنامە جیاوازییەکیان لە بارەی زەمانەوە ھەیە، واتا پێش ئەوە کە نووسین و خەت ھەبێ شانۆگەری و نیشاندانی مەبەستێکی کۆمەڵایەتی یا ئایینی بەچەشنێکی نزیک لە تئاتری ئەمڕۆ ھەبووە و ئەم نیشاندانە ئەگەڕێتەوە بۆ ھونەری جادووکارانە کە کوتمان دایکی ھەموو ھونەرێکی تری ئەمڕۆ بووە و ھەر بەشێکی ھونەر کە بیگری لە ئاکامی پەرەگرتنی ئەو شێوە جادووکارانەی ھونەری پێشوودا پەیدا بووە. تەنانەت پەیکەرە دروست کردن و ئاڕشیتێکتی و تئاتری ئەمڕۆ. \n\nبێگومان ئادەمیزادی بەڕوو، پێش ئەوە زمانی کەوێتە کارو بۆ ھەموو شتێکی دەوروبەری ناوێک دابنێ و کۆمەڵ ئەو ناوە بگرێ و بەکاری بھێنێ، دەستی لەکارا بووە. جا بیری لێ بکەنەوە کە ئەو ئادەمیزادە کاتێ ویستبێتی بەخێڵەکەی حاڵی بکا کە لە بێشەیەکا شێر یا ماری دیوە بەئیشاڕە و زیل و بەمی دەنگ ئەو کارەی پێ نەکرابێ چی کردووە؟ بێگومان شکڵی ئەو دڕندەیا ماری لە قوڕ و بەوێنەیەکی سەرەتایی دروست کردووە. ئەمە پەیکەرسازکردن. ھەر ئەو ئادەمیزادە ناو غارەکەی خۆی بەش کردووە و ھەر بەشەی کردۆتە جێگای تایبەتی شتێک. وەک شوێنی خەوتن، شوێنی ھەمارکردنی خواردەمەنی و ئازۆخە و پێتەویستی تر و ئارشیتێکتی ھەر ئەم لەبەر چاوگرتنەی پێتەویستەکانی جێگای حەسانەوە و یا کارکردنە کە جوانی و تەفەننونیشی تێکەڵ بووە. ئەمێنێتەوە تئاتر یا شانۆگەری کە ئەمڕۆ وا دێتە بەرچاو کە گوایە تئاتر ناچارە نومایشنامەیەکی نووسراوی ھەبێ و دەورگێڕەکان بکەونە شوێن پییەس و سووژەیەکی نووسراو. ئەپرسین تئاتر چییە؟ ئاخۆ تەنیا بۆ تەفەننون و سەرگەرم کردن پەیدا بووە و بەھرەیەکی کۆمەڵایەتی نییە و بەناوی پێتەویستێکی ژیان خۆی نەنواندووە؟ وەڵام ئەمەیە تئاتر یانی نواندنەوەی ئەو ڕاستەقینە کۆمەڵایەتییانە کە ئامبازی ژیانی مرۆڤن بەچەشنێکی ھونەرمەندانە واتە بەھێزی عاتفە و بەھۆی جووڵە و قسە و حاڵەتەوە و بەکەڵک وەرگرتن لە وێنەسازی بۆ تەبیعەتێ کە داستانی ڕووداوە تئاترییەکەی تێدا ھەڵکەوتووە. ئەم قەیدی دوایی، یانی کەڵک وەرگرتن لە وێنەسازی- دێکۆڕ- لەپێشدا پێتەویست نەبووە، چونکە ئادەمیزاد خۆی لە تەبیعەتا ژیاوە و دێکۆڕی ئامادە و سروشتی ھەبووە. \n\nتئاتر بۆ ئادەمیزادی بەروو، شتێکی خەریککەری تەفەننونی نەبووە، بەڵکوو بەشێکی پێتەویستی ژیانی ئەوبووە، کە وەھا بوو بەھرەی کۆمەڵایەتی نەبووە. ئادەمیزاد ئەگەر ویستبێتی خۆی ساز بکا لە پێشا بۆ ئەو کارە تەمرینی کردووە. تاقمێ لە خێڵەکە بوون بەدوژمن و تاقمێکی تر ویستوویانە ئەو دوژمنانە کە بەڕواڵەت کراون بەدوژمن بشکێنێ و لەناویان بەرێ. ئەمە خۆی بۆتە مایەیەک بۆ شانۆگەری بێ ئەوە پییەسێک (نومایشنامە) لە کارا بێ. \n\nلە سەرەتای سەدەی شەشەمی پێش لە دایک بوونی عیسادا، نومایشنامەی نووسراو لەناو یۆنانییەکانا پەیدا بوو. لە سەرەتاوە تڕاژیدی ئایینی بە چەشنی سروود، ھەر وەک لە ئێرانی کۆنا سروودی ئاگر (نیایشی ئەھوورامەزدا) ھەبوو، لە یۆنانی سەدەی شەشی پێش لە دایک بوونا دەستی پێکرد. بۆ نموونە سروودێ کە بۆ ڕێزگرتنی خوای شەڕاب دیونسووس لە جەژنە ئایینییەکانا لە لایەن تیپێکی تایبەتەوە ئەخوێنرایەوە. سروودی قوربانی کردنی ئاسک، یەکێکی ترە لەو سروودە تڕاژدیکە ئایینییانە. گەورەترین تڕاژێدی نووسی ئاینی ناوەڕاستی سەدەی شەشەمی بەر لەمیلاد «ئی بیس»ە کە ئاڵ و گۆڕێکی لەو چەشنەنومایشنامە ئایینیییانەدا پێکھێنا و دیالۆگی ھێنا ناو سروودەکانەوە. ئاکتۆر ACTOR واتە نەخشیاری شانۆ ئەکەوتە دەمە تەقە و گوفتوگۆ لەگەڵ سەرۆکی تیپەکە و بەم چەشنە تڕاژدێدی لە سروودێکی رووتەوە گۆڕا بەوتووێژ و سروود، تێکەڵ. \n\nئاخۆ ئەم چەشنە شانۆگەرییە زۆر لە بەیتە کوردییەکان ناچێ کە ھەندێکیان بەقسەو پەخشان بوو و بڕێکیان بەشێعر و ھەڵبەست؟ بەیتخوان لە کاتی خوێندنەوەی پەخشانەکەدا ھەوڵی ئەدا بیری گوێگر ئامادە بکا بۆ پەردەیەکی تر لە بەیتە نومایشنامەکە و ئەمجار دەستی ئەکرد بەخوێندنەوەی بەشە ھەڵبەستەکە. \n\nپاش تڕاژیدی ئایینی، دڕام یا دڕاما DRAMA لە یۆنان پەیدا بوو. ئی سی خۆلۆس گەورەترین دڕام نووسی یۆنان بوو- ئی سی خۆلۆس لە ژمارەی سروودخوێنانی ساکاری نومایشنامەی کەم کردەوە، لە جیاتی ئەوە دیالۆگی دڕامی زۆر کرد و جموجۆڵ واتە نواندنی بەحەڕەکەی باو کرد. پڕۆمیووس ماگیدا بەنووسینی نومایشنامەی ئاگامێ مو نون و سۆفۆکل یا سۆفۆکلێس بەنووسینی ئۆدیپ گەورەترین تەئسیریان کردە سەر دڕام نووسینی یۆنان. یورپیدیس لە نومایشنامە نووسەکانی پێش خۆی زۆرتر، بەلای ڕاستەقینەوە چوو. ھیپبو لیتووس و میریا و ئەیوون چەن نومایشنامەی ئەو نومایشنامە بەرزەی یۆنانی کۆنن کە تەنانەت لە سەردەمی ئێمەشدا سەرنج رائەکێشێ. شتڕاوس مووسیقاری بەناوبانگ، نومایشنامەی ئەلکترای کردووە بە ئۆپێڕا OPERRA. \n\nبەداخەوە لە ناو کوردان تا ئەم دوایییانە نومایشنامە نەنووسراوە، بەڵام شانۆگەری ھەبووە، زۆرتری یارییەکانی کوردستان کە بە گەل ئەکرێن، چەشنە نومایشنامەیەکن. یەکێک لەوانە «میر میرێن»ە کە نومایشنامەیەکی کۆمێدییە و بۆ ڕەخنەگرتن و قەشمەری کردن بەزۆردار ساز ئەکرێ. ھۆی ئەمە کە بۆچ لەناو کوردا نومایشنامە نەنووسراوە ئاشکرایە و لێدوانی ناوێ. \nتا بەرنامەیەکی تر خواتان لەگەڵ."}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "تاپۆ و بوومەلێڵ", "poem_title": "ڕاسپێری ھونەر", "poem_description": "", "poem_text": "سەلام لە گوێگری بەزەوق و چێشکە پاراوی بەرنامەی تاپۆ. \n\nزۆر کەس لە خۆی ئەپرسێ کە ئایا ھونەر وێنەی زانست، پێتەویستی ژیانی ئادەمیزادە، یان نە؛ ھونەر لە کۆمەڵا چ نەخشێکی بەدەستە و ڕاسپێری چییە؟ ئاخۆ ھونەر بۆ ئادەمیزاد لەو شتانەیە کە ئەگەر نەبێ زیان ئەگەیەنێ بە مرۆڤایەتی؟ \n\nلە زۆر کەسمان بیستووە کە بۆ نموونە «ھونەری شاعیری» بێ بایەخ ئەدەنە قەڵەم و تەنانەت تاقمێکیش ھەن کە شێعر و شاعیری بە ڕاگر و گنخێنەر و خنکێنەری کۆمەڵ ئەزانن. ئەوانە بێ ئەوە بیر بکەنەوە کە ھونەر و زانست دوو لفەدوانەی کۆششی مێشک و ئاوەزی ئادەمیزادن، لانی لایەنگری زانست ئەگرن و ئەڵێن زۆر خوو بەھونەر گرتن و زۆر پەرژانە سەر ھونەر ڕێگای بەرەوپێش چوونی زانست ئەگرێ، لەکاتێکا ئەگەر مێژووی خەباتی ئادەمیزاد لە ھەوەڵی پەیدابوونی کۆمەڵی کلانییەوە (CLAN) تا ئەمڕۆ بزانن ھەرگیز بڕوایان وەھا نابێ کە ھەیە. \n\nئادەمیزاد جیاوازی ھەرە گەورەی لەگەڵ گیاندارانی ترا ئەوەیە کە بەدیھێنەری ھونەرە، بەشێکی کەم و کووڕ لە زانست تەنانەت لەناو گیانداریشا ھەیە، بەڵام ھونەر تایبەتی ئادەمیزادە؛ لەو کاتەوە ئادەمیزاد دابەش بووە بەدەستە و تاقم و بەیەکەوە ژیاوە، واتە لەو ڕۆژگارەوە کە ژیانی خێزانی و بنەماڵەیی واتە کلان دامەزراوە، ئادەمیزاد ھونەری ناسیوە و گرنگترین ڕاسپێری خراوەتە ئەستۆی ئەو بەشەی مەعریفەتی ئینسانی. وشە و دەنگ و بزووتن، بەریز وێژە و مووسیقا و وێنەگری و سەمایان پێکھێناوە، تەنانەت ئایین و ئوستوورەی «ماوراء الطبیعە» بەرھەمی پەنجەی یەزدانی و خوڵقێنەری ھونەرن؛ ھونەر ھەمیشە لە درێژایی مێژووی ژیانی ئادەمیزادا چرایەک بووە بۆ ڕۆشنکردنەوەی بەرپێی زانست. ھەر کات ئادەمیزاد بەھۆی ئاوەزی کەم وکورتیەوە دامابێ لە گەیشتنی بەئاواتێک، پەنای بردۆتە بەر جیھانی پان و بەرین و بێ پەرژین و لەمپەری ھونەر؛ ئەو جیھانە وا ڕاستەقینەی وشک و زبری دەوروبەری ژیانی ئادەمیزاد ناتوانێ گەمارۆی بدا و تەنگی پێ ھەڵچنێ؛ زانست ناچارە ھەر لەو شتانەی وەرگرێ کە لە دەوروپشتی ھەن و خاوەنی مادە و جسمن، بەڵام ھونەر لە دەریای بێ بنی عاتیفە و خەیاڵ سەرچاوە ئەگرێ؛ لە ھونەرا ھیچ بەرگێگ نییە کە پێش بەئاواتی ئادەمیزاد بگرێ. لەو جیھانەی ھەڵفڕین ھەیە، خەوبینین ھەیە، جوانی بێ خەوش و خاڵە. ھونەر تا ڕادەیەکە ئاوات بڕوا ئەتوانێ ھەڵفڕێ. بێ ئەوە جیھانی ڕاستەقینەش لەبیر بەرێتەوە. ھونەر پردێکە لە واقعیەتەوە ھەڵبەستراوە بۆ حەقیقەت. ماکسیم گۆرکی نووسەری بەرزی رووس ئەڵێ ھیچ بەرھەم و داھاتێکی زەوقی ئادەمیزاد نییە کە بەھرەیەکی لە ڕاستەقینە نەبێ. زیھنی ئادەمیزاد ئاوێتەیەکە لە ئاوات و ڕاستەقینە. «قالیچەی باڵدار»، «چەکمەی خۆش ئاژۆ»، «دراکۆڤلان» (DRACOVLAN)، «کڵاوی سەخری جن»، «ھەڵفڕین و تەنوورەی دێو»، «چەرخ و فەلەکی پیرەژن»، ھەموو نوێنەری ھەڵپەی بێ وچانی ھونەرن بۆ دۆزینەوەی ڕێگای زاڵبوون بەسەر فەزا و ئاسمانا و دەرچوون لە کێشەر و پێوەندی خاک، بەتایبەت «چەرخ و فەلەکی پیرەژن» تەواو باری سەنعات و زانستی تیا بەھێزە؛ ئێستە واباشە ھەرکام لە سێ وشەی «چەرخ» و «فەلەک» و «پیرەژن» وردبینەوە، تادەرکەوێ کە ئیستعارە و سەمبول سازی چ کارێکی کردووە. \n\nچەرخ لەمێژە بەنیشانەی بزووتن و حەڕەکە ئیستعارەیە کە بۆ زانستی میکانیکی و فیزیکی چەرخی چاڵاو کە بەکوردی پێی ئەڵێن کۆل و بیر، ھەڵبەت کۆلی تەنیا بەکەرەسەی بووزووتەنینیش ئەڵێن، چەرخی چاڵاو ڕەنگە یەکەم دەزگایەکی سنعاتی بووبێ کە بەشەر کردوویە بە خزمەتکاری خۆی، تەنانەت ئێستەش لە ھونەری نەقاشییا لە سەبکی «ئەمپر سیۆنیسم»ەوە تاشێوە نوێیەکان «چەرخ» واتە و مەفھوومێکی ئیستیعارەیییە بۆ زانستی میکانیکی، «فەلەک» واتە ئاسمان ئەو فەزا بەرینەیە کە ئادەمیزادی سەرزەوی ئەلکێنێ بەئەستێرە گەشەکانەوە و بیری ھەستیارانەی بەشەر ھان ئەدا بۆ پشکنین و سەردەرھێنان و زانستی کورتە و وزەی فڕینی بیر و خەیاڵی زۆر و بەربڵاوە، بیر ئەکاتەوە کە چەند سەیر ئەبوو بیتوانیایە بەچەرخێک واتە کەرەسەیەکی میکانیکی بەسەر ئەم ڕێبازە بێ گرێ و گۆڵەی فەلەکە دا باڵ بگرێتەوە، چونکە ھەروەک شاعیری ئێرانی ئەڵێ: \nشنیدستم که هر کوکب جهانی است\nجداگانه زمین و آسمانی است\n\nبەڵام بزانین «پیرەژن» لەم کارەساتەدا نەخشی چییە؟ پیرەژن ڕەمزی ئادەمیزادی پڕ تاقیکاری و ساردوگەرم چێشتووە و ئەم ئادەمیزادە ئەشێ کە ڕێبواری سەفەرێکی پڕ مەترسی بێ. \n\nھۆیەکی تریش کە پیرەژن بۆ ئەم گەشتی فەزایە لە بەر چاو گیراوە کە پیرەژن لە ئابووری کۆمەڵا پێکھێنەری بەرھەم و داھاتێک نییە و ئەگەریش لەناو بچێ و بێ سەرو شوێن بڕوا زیانێک لە کۆمەڵ ناکەوێ، ھەر ئەو ئاواتەیە کە لەپێشا ھونەر نوێنەری بوو ئێستە لەم چەرخەدا کە ئێمە تیا ئەژین لە چەشنی ئاواتێکی ئەفسانەیی دەرچووە و بووەتە کارێکی زانستی. فەزا بەھەموو ڕەمز و ڕازێکییەوە کەوتۆتە بەر تیشکی زانست، بەڵێ ھەروەک لە ھەوەڵەوە گوتمان زانست و ھونەر دوو لفەدوانەی تێکۆشانی گیان و ئاوەزی ئادەمیزادن و نە وەک ھونەر ھەر تەنیا ڕێگای بەرەو پێش چوونی زانست ناگرێ، بەڵکو ئەو ڕێگایە کە بەتەم ومژ و تۆز و خۆڵ داپۆشراوە ڕوون ئەکاتەوە. \nتا حەوتەی داھاتوو بەخوای گەورەتان ئەسپێرین."}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "تاپۆ و بوومەلێڵ", "poem_title": "گەوەرە شێت", "poem_description": "١٩٧٤/١٢/١٥", "poem_text": "ھەموو ھاوینێک ئاوایییەکەی ئێمە چەند ڕۆژی سەرەتایی جموجووڵێکی تێ دەکەوت؛ ھەر دووکەس کە ئەکەوتنە یەک، باس ئەبوو بە باسی «گەوەرە شێت». لە کانی ژنان، لەسەر خرمانان، لە مزگەوت و حوجرەی فەقێیان، لە ھەموو شوێنێک باسی گەوەرەشێتیان دەکرد. گەوەر ئافرەتێکی شێت و سەرگەردان بوو کەس نەیدەزانی سێ وەرزی دیکە بۆ کوێ ئەچێ و چۆن ئەژی؛ تەنیا ئەوە ئاشکرا بوو کە ئەو یەکەم ڕۆژی ھاوین لەگەڵ یەکەم گزنگی خۆر لەسەر ئاسۆ دەردەکەوت، کەمێک لەبەرزایی سەر گۆڕستانی ئاوایی رائەوەستا و چاوی ماندوو و شڵەژاوی بەھەر چوار لای گۆڕستانەکەدا ئەگێرا. بای بەیان شڕۆڵی جلوبەرگەکەی رائەشەکاند، لەو کاتەدا لە خودای کوڵوڵی یۆنانی کۆن ئەچوو، پاشان وەک خەونێکی پڕ ماتەم ئەھات بۆ ناو جەرگی ئاوایی و لەگەڵ خۆیا ھەزار ئەفسانە و راز و خەیاڵی لە دڵی دانیشتووانی دێدا ئەبووژاندەوە. ئەوانەی وا تەمەنیان زۆرتر بوو ئەیانگوت گەوەر تەمەنی لە سی تێناپەڕێ، بەڵام زۆر حەستەم بوو کەسێ ڕواڵەتی تێکشکاوی گەوەر ببینێ و بڕوابەم قسەیە بکا، ئەتکوت بە نووکی گاسنی ڕۆژگار، چیمەنی سەرسەوزی تەوێل و گۆنای ھەزار کووزی خوار و چەوتی تێکراوە، بەتایبەت نیگای بێ گیان و بێ دەربەستی کە نەتئەزانی تەوس و توانجی پتر تێدایە یا رق و تووڕەیی. ھەرگیز نەبوو کە تۆ گەوەر ببینی و ترووسکەی بێتین و تیژ تێپەڕی زەردەخەندەیەک لە سەر لێوی نەبێ، بەڵام ئەو زەردەیە زوو ھێلانەی وشک و چۆڵی لێوی بەجێ ئەھێشت و ئەبوەوە بە پەیکەرەی خەم و دەرد. ھەموو مێژووی ژیانی ئادەمیزاد، ھەموو سەرکەوت و تێشکانێک لەیەک کاتی کورتا ئەوەندە مەلی نیگای تۆ لە چاوتەوە ھەڵفڕێ و بگاتە سەر وشکارۆی روخساری ئەو، وەک برووسکەی شەوێکی بە ھەوری بەھار، ڕۆشن ئەبوو و ئەگوژاوە. \n\nمن ھەمیشە بەتاسەوە بووم، وەک مەراقێکی وەدی نەھاتوو ئەم ویست بتوانم قسەی لەگەڵ بکەم، چونکە زۆرم ئەفسانە و داستان سەبارەت بەم ئافرەتە بیستبوو، یەکێک ئەیکوت جنۆکە دەستیان لێ وەشاندووە، یەکی تر ئەیکوت حەزی لە گەنجێک کردووە و پێی نەگەیشتووە، لەبەر ئەمە شێت بووە، بەڵام ھیچکام لەم داستانانە بۆ من جێگای بڕوا نەبوو. ڕۆژێک ئاواتم وەدی ھات؛ کاتێ کە بەیانی زوو وەک ھەمیشە ئەچووم تا لە بێدەنگی بەیانییا کەمێک لە کەناری رووباری بچووکی قەراخی ئاواییا دابنیشم و ھەندێ بیر لە ھەڵپەی بێوچانی ئادەمیزاد بکەمەوە، نەرمە ئاھەنگی ئاوی رووبار کە دەنگی ئەو پەڕی دیواری پۆڵایینی تەمەن بە گوێی مڕۆڤا ئەچێنێ و سەری بەرزی چیا کە لەگەڵ چەن پەڵە ھەوری سپی و نەزۆکا راز و نیازیەتی و ھەرگیز ئادەمیزاد نازانێ کە سروشت چی لە دڵایەو بەم بێ دەنگییە کە لە ھەموو ھاوارێک، لە ھەموو بانگەوازێک بەرزترە، ئەیەوێ چی بە ئادەمیزادی سەرلێشێواو بڵێ؟ ! \n\nکێشێکی بەھێز کێشامی و لە پاڵ دەستیا دایمەزراندم، بێ ئەوە رووی وەربگێڕێ و بزانێ من کێم، کوتی: \n\n-«تۆش لە تەنیایی وەڕەز بووی؟»\n\nھیچ دەنگم نەکرد. درێژەی دا: \n\n-«بەڵێ ئادەمیزاد زۆربەیان تەنیان، لەگەڵ ئەوەشا کە بەڕواڵەت ھەزار ھەڤاڵ و خزم و کەس و کاریان ھەیە.»\n\nلام سەیر بوو کە ئافرەتێکی شێت ئەم قسانە بکا. بە ئەسپایی و بە چەشنێ کە نەیسڵەمێنمەوە پرسیم: \n\n-«تۆش تەنیای؟»\n\nبە تەوسەوە روانی بۆم و دیتم کە لە نزیکەوە ئەکرێ جاڕی جوانییەکی نەماو لە زەوی پڕ لە خاڵ و خەوشی دەم وچاویا بەدی کەی. \n\nکوتی: \n\n-«ئەوساڵەش ھەر ئەم وەرزە بوو کە ئەو ڕۆیشت و من تەنیا کەوتمەوە.»\n\nبەدوودڵیەوە پرسیم: \n\n-«ئەو کێ بوو؟»\n\nدیار بوو بیرەوەری تاڵی ھاتۆتە خورۆش و سەر ڕێژ ئەکا. کەمێک چاوی بە دەوروپشتا گێڕا و کاتی دڵنیا بوو کەسێ بە دەورو پشتمانەوە نییە، کوتی: \n\n-«کۆڕپەکەم، کۆرپەی نازار و خۆشەویستم!»\n\nدەنگی ئەتکوت لە ژێڕ چاڵێکی بێ بنەوە دێتەدەر؛ کپ و خەماوی بوو. لەسەر قسەکەی ڕۆیشت: \n\n-«باوکم زۆر دەوڵەمەند بوو؛ زیاتر لە دیوەخانی ئاغابوو، بەھارێکی سەوزی خەیاڵاوی کە یەکەم بەھاری گەنجی من بوو، فەقێ مارف ھاتە ئاواییەکەمان و ھێندەی پێ نەچوو کە من و ئەو دڵمان دا بەیەک. ھاوین ھات و گەرمای ئەوینی ئێمەش لەگەڵ گەرمای ھەوا ھەر ھات و زۆرتر بوو؛ بەڵام باوکم ئامادە نەبوو من بدا بە فەقێیەک کەبە واتەی ئەو نەیدەزانی کوڕی کێیەو لە کوێوە ھاتووە. لایەکم ئەوین بوو کە بانگی ئەکردم بۆ بەھەشتی خەیاڵاوی ھەمیشە بەھار، ئەو لای ترم باوکم بوو کە لەبەر چاوم ببوو بەڕواڵەتێکی دزێو و ھەڕەشەی لێئەکردم کە ھەنگاو نەنێم بۆ لای ئەو گوڵزار و بەھارە کە ناوی ئەوین بوو. کوتم کەمن گەنج بووم، گەنجێکی تازەساڵ و نەمدەزانی لەم ناوەدا چی بکەم. \n\nبا سەرت نەھێنمە ئێش؛ من پاش دوو ساڵ ببووم بە دایکی کوڕێک کە لەگەڵ فەقێ مارفا ئەتکوت سێوێکن و کراون بەدوو کوتەوە، بەڵام فەقێ مارف ھەر ئەوەندە مێردی من بوو؛ پاشان ڕۆیشت و منی تەنیا بەجێ ھێشت. کاتێ کۆرپەکەم ببوو بە ھەشت ساڵە، لەپڕ نەخۆش کەوت؛ من پارەم نەبوو کە بیبەمە لای دوکتۆر، باوکیشم لێم بەرقدا کەوتبوو و ماوەی ئەو دە ساڵە قسەی لەگەڵ نەکردبووم، تەنانەت ئەو ڕۆژەش کە چوومە لای داوام کرد پارەیەکم بداتێ، بە توانجەوە کوتی ئەم کوڕە باوکی ھەیە، بۆ داوا لە فەقێ مارف ناکەی پارەی دوکتۆر و دەرمانی بۆبدا؟ پاڕانەوە و گریانی من دڵی وەک بەردی باوکمی نەرم نەکرد، کاتێ گەڕامەوە، گۆشەجەرگم، سۆمای چاوم لە جێگاکەیا...». \n\nوا دیار بوو نایەوێ لەمە زیاتر قسە بکا، چونکە بێدەنگ بوو و چاوی بڕییە گۆڕستانی ئەوپەڕی. رووبارەکە تاوی بەسەر کشابوو و لەپێکەنینی توانجاوی ئافرەتێکی کوڕمردوو ئەچوو. \nتا حەوتەی داھاتوو خواتان لەگەڵ."}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "تاپۆ و بوومەلێڵ", "poem_title": "ڕەخنەیەکی ئەدیبانە", "poem_description": "", "poem_text": "سەلام لە گوێگری بەھەست و ھونەر پەرەستی بەرنامەی تاپۆ، ھیوادارین کامەران و بەختیار بن و پێوەندی خۆتان لەگەڵ ئێمەدا بەھێزتر کەن و ھەر وەک لە بەرنامە پێشووەکاندا کوتوومانە، شەکەتیمان بە رەزامەندی ئێوەی بەڕێز لەم کارە کۆمەڵایەتییە کە بە ئەستۆمانەوەیە لائەچێ و پاداشی خۆمان وەرئەگرین. \n\nگوێگرێکی بەڕێز لە سنەوە پرسیاری کردووە، بۆ چ ئێمە ئەم بەرنامەیەچەشنێک لێ ناکەین کە وەک ماڵی گشتی یا پارک و باغی نەتەوایەتی، ھەموو کەس بتوانێ بچێتە ناویەوە و بڕوای ھەرچی ھەیە سەبارەت بە ھونەر دەربڕێ؟ \n\nکاک مرادی بەختیاری کە وەک خۆی نووسیویەتی ساڵی شەشی ناوەندییە و بەم چەشنە درێژەی بە باسەکەی داوە: «ئایا ئێوە لاتان وانییە کە بڕوای ھونەری وەک بڕوای زانستی نییە کە ناچار ھەموو وەک یەک بن؟ ئایا لاتان وا نییە کە ھونەر پێوەندی بە عاتیفەو چێشکەوە ھەیە و قەتعیەتی بەشی زانست لە ھونەرا نییە؟ کە وەھایە ئەبێ ئەمەش بزانن کە بڕوای تاکێک با زۆریش مامۆستا و لێزان بێ، ناتوانێ بۆ ھەموو کەس ببێتە جێگای چاو لێکردن و سەرمەشق. ھونەر ھەزار رێگای لێ ئەبێتەوە کە گشتیان ئەگەنە ئاکام. لە زانستا شوێنی زانایەکی پێشوو کەوتن و بەکەڵک ھێنانی تاقیکاری زانستی ئەو، تەقلید نییە. ئێستە کەس ناڵێ نابێ شوێن ئەو کەسە کەوم کە لە پێشا کەشفی کرد زەوی خڕە، یا مانگ بە دەورییا ئەسووڕێ یا ھەموو جەغزێک خاوەنی ٣٦٠ دەرەجەیە، بەڵام لە ھونەرا تەقلید و شوێن گرتن بێ ئەوەی ھونەرمەند خۆی چێشکەیەکی تایبەت لە کار بێنێ و ڕێگایەکی سەربەخۆ بدۆزێتەوە، شتێکی نا پەسندە. \n\nئەڵێن سەعدی غەزەلی باو کردووە. ئەمە خۆی ھونەرێکە، بەڵام حافزیش ھونەرمەندە چونکە نەیویستووە ڕاستە و ڕاست پێ لەجێگای پێی سەعدی بنێ، لەگەڵ ئەوەشا غەزەلی کوتووە و تام و بۆنێکی چێشکە و لێکدانەوەی تایبەتی خۆی ئاوێتە کردووە. زۆر شاعیری وامان ھەبووە و ھەیە کە نوسخەی بەدەڵی شاعیرێکی گەورەن و ڕەنگە لە تەقلیدکردنی شاعیرە گەورەکەشا زۆر ھونەریان نواندبێ، بەڵام ھەرگیز نەبوون بە شاعیرێکی ناسراو و ئەگەر کەسێک بیەوێ تاریفی شاعیرێکی ئەوتۆ بکا ھەر ئەوەندە ئەڵێ کە بەڕاستی جوان توانیویەتی شوێن فڵان شاعیری گەورە بکەوێ. لە راستییا ھونەرمەندی ئەوتۆ، شەخسیەتێکی جەنبی و ھەڵپەسێراوی ھەیە. خۆی نییە بەڵکو دەنگدەرەوەی شەخسیەتی کەسێکی ترە؛ جا ئەمەش ئاشکرایە تا نوسخەی ئەسڵی ھەبێ، کەس مەیلی گوێگرتن و خوێندنەوەی نوسخەی بە دەڵی ناکا. کەوابوو ماوە بدەن کە چێشکە پاراوەکان و زەوقی لاوانی گوێگر بکەونە ھەوڵ. با خۆیان رێگایەک لە ھونەرا بدۆزنەوە. من لام وایە ئەم بەرنامەیە دەسەڵاتێکی ئەوتۆی لەسەر ھونەرمەندانی لاو ھەیە کە ئەیانگرێتە ژێردەست. ھەروەک ئەگونجێ ئەو سێبەرە کە لەسەر سەریانی ئەکا لە گەرمای ھاوین بیانپارێزێ، ئەگونجێ بەری رۆژی گەرمیشیان لە چلەی زستانا لێ بگرێ». \n\nکاک مراد پاشان نووسیویەتی: «باشتر ئەوەیە کە نووسەری بەرنامەکە تەنیا ڕێگا پێشان بدا و ئەو شتانە کە ئەیزانی و پاش ھەوڵێکی زۆر بە دەستی ھێناوە لە بەرنامەکەدا بۆ گوێگران روون کاتەوە، ئیتر کاری بەسەر ئەمەوە نەبێ کە کامە رێگا باشە و کامیان ھەڵەیە. بە واتەی خۆی تەرازوویەک ھەڵنەگری کە بەرد و وەزنەکانی و سووک و قورس کردنی تای تەرازووەکە ھەر خۆی بیزانێ و کەسی تر. بۆ نموونە کاتێ باسی شێوەیەکی ھونەری ئەکا، بڵێ کە چۆن پەیدا بوو و ھۆی پەیدا بوونی چ بوو، گەورەیانی ئەو شێوەیە کێ بوون، تایبەتییەکانی شێوەکە چین، کەی دوایی ھات و لەبەر چی. نەک پێشداوەری بکا و لە ھێزی زانستی ھونەری خۆی کەڵک وەرگرێ بۆ ئەوە شێوەیەک بکوتێ و لەبەر چاوی خەڵکی بخا و شێوەیەکی تر کە خۆی لەبەر ھەر ویستێک کە ھەیەتی پەسەندی کردووە بەرز کاتەوە و ماوەی بیر کردنەوە و ھەڵسەنگاندن لە گوێگر ببڕێ و وزەی وەکار کەوتنی چێشکە و لێکدانەوەی نەداتێ. ڕەنگە کەمێک دوور لە ئەدەب بێ، بەڵام یارییەک ھەیە لە کوردەواری کە باشە لێرەدا باسی بکەم. یارییەکە بەم چەشنەیە: چەن کەس دائەبن و چەن کەسی تر بە سەریانا باز ئەدەن. ئەو کەسە وا ناتوانێ باز بدات تەنیا دەس ئەنێتە سەر پشتی ھەواڵی دابوو و ئەڵێ: «بە گوێی ماموەستام». \n\nئاخۆ باشە لاوەکانمان ھەموو بڵێن بە گوێی ماموەستا سوارە؟ من ئەو نووسەرەم زۆر پێ ھونەرمەندە، بەڵام لەگەڵ ئەو کارەشیا موافق نیم کە ئەیەوێ چێشکەی ئیستاندارد و یەک چەشن ساز بکا. \n\nمن خۆم ڕەنگە بزانم ئەم موشکلەیە چۆن پەیدا بووە. لام وایە نووسەری بەرنامەکە وابیر ئەکاتەوە ئەتوانی ھەرچی وا خۆی خوێندوویەتی و کردوویەتی و دیویەتی و بەھەموویانەوە بەواتەی فارسی دیدی ھونەری و لێکدانەوەی زانستی و فەرھەنگی ئەویان پێکھێناوە لە چەند بەرنامەی کەم ماوەدا، ئەویش لە پشت میکرۆفۆنی رادیۆوە کە تەنیا یەکجار وزەی گوێگرتن ئەدا بە بیستیار، فێری گوێگرانی خۆی بکا. من خۆم خوێندکارم و لە ماوەی خوێندنمدا زۆر ماموەستای وەھام دیوە کە ئەوانەی خۆی ئەیانزانێ و بەدیھییاتی ئەوەڵییەیان دائەنێ، لای وایە کە خوێندکارەکەشی ئەبێ بێگومان بیانزانێ و لەسەر ئەم بڕوا ھەڵەیە دەرس ئەڵێتەوە. بۆ نموونە، ئەڵێ فڵانە شاعیرە پێڕەوی فڵانە شاعیری تر بووە و بێ ئەوە ھیچی لێ زیاد بکا تێئەپەڕێ، لە کاتێکا بۆ خوێندکار، ھەر وەک شاعیری دوایی نەناسراوە، شاعیری پێشووش کە پێڕەوی لێوە کراوە نەناسراوە و لەراستییا دژواری و موشکلە ئەبێتە دووان. ماموەستا سوارەش ئەڵێ ئەزانین کە شێوەی دادائیسمی ئورووپا شێوەیەکی پاشەرۆک و بێ ناوەرۆکە و ھەر شێوەیەکی تریش کە باری کۆمەڵایەتی تێدا بەھێز نەبێ ھەر وەھایە. \n\nکەس نییە و ڕەنگە من ھەوەڵ کەس بم کە وێراومە بەم برا نووسەرەمان بڵێم ماموەستا دادائیسم کامەیە؟ بازی کۆمەڵایەتی بەچی ئەڵێی؟ ئاخۆ لات وایە بۆ تاقمێ خوێندەواری زانای وەک خۆت قسە ئەکەی یا بۆ من و ھاوتای من؟ ! ئەگەر بۆ خۆت و وەک خۆتە ئەمە ئیتر کوتنی ناوێ. مەگەر بڵێی سەرتاشی بێکارم، سەری ھەواڵانی سەرتاشی ترم ئەتاشم! ئەگەر بۆ ئێمەشە تکایە بەپێی زانستمان بدوێ و بەرەبەرە بچۆ پێشەوە. بەرنامەکانت کورتە، مەبەستەکانت دژوارن و گوێگرەکانت ھەموویان شارەزا نین. ببوورن کە ماوەتم گرت و ھەرچی لە دڵما بوو کوتم. ئەوە بزانن کە مەبەست باشتربوونە نەک ڕەخنەگرتن». \nلێرەدا نامە جوان و رێک و پێکەکەی کاک مراد تەواو ئەبێ و ئێمە چونکە پێمان حەیف بوو ھەموو نامەکەتان بۆ نەخوێنینەوە ماوەمان نەماوە وەڵامی بدەینەوە، بەڵام گوێگرانی خۆشەویست ئەوە بزانن کە ئێمە ھەرگیز خۆمان بێ نیاز نازانین لە رێنوماییتان و ھەرگیز بە رەخنەتان دڵمەند نابین و ھەمیشە ئامادەی بیستن و کەڵک وەرگرتنی رێ بەدیکاریتانین. تا بەرنامەی داھاتوو کە وەڵامی ئەم گوێگرە بەڕێزە ئەدەینەوە خواتان لەگەڵ. شەوتان خۆش."}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "تاپۆ و بوومەلێڵ", "poem_title": "وەڵامی ڕەخنەیەکی ئەدیبانە", "poem_description": "", "poem_text": "ژن: \n\nسەلامێکی گەرموگوڕ پێشکەش بەگوێگری بەڕێزی بەرنامەی تاپۆ. \n\nلە بەرنامەکانی پێشوودا نامەی کاک «مرادی بەختیاری»مان بۆ خوێندنەوە و بەڵێنمان دا لە بەرنامەکانی داھاتوودا وەڵامی بدەینەوە، بەڵام باشترە کورتە و کاکڵێک لە نامەی ئەو گوێگرە خوێندەوارە بەڕێزەمان دووپاتەکەینەوە تا باسەکەمان لەیەک نەپچڕێ و ھەر وەڵامێک لەبەرانبەر پرسیارێکا بێ و ھەر ڕەخنەیەک کە ئەو برا بەنرخەمان لە نووسەری بەرنامەکەی گرتووە لە جێگای خۆیا وەڵام بدرێتەوە. \n\nکاک مرادی بەختیاری نووسیویەتی کە بۆ چ بەرنامەکە چەشنێک لێناکەن کە ھەرکەس خاوەنی چێشکەیەکی ھونەرییە، بتوانێ لەو بەرنامەیەدا خۆی بنوێنێ؟ \n\nبۆ وەڵامی ئەم وتەیە ئەڵێین ئێمە لە مێژە لەم بەرنامەیەدا رامانگەیاندووە کە بەرنامەکەمان دەرگایەکی ئاواڵەیە بۆ ھەموو ئەو کەسانە کە بە بەرگ و بارێکی ھونەرییەوە دێن. من ڕەنگە لە ھەموو بەرنامەیەکا جارێکم ئەم مەبەستە راگەیاندبێ کە تاک ھەر چەندە شارەزا بێ - کە من بێگومان نیم - ئاوەزی بە ھەموو لایەک راناگا و ھەرچەندە ھونەرمەند بێ - کە من دیسانەوە نیم - ناتوانێ مەکۆی ھەموو ھونەرێک بێ، تەنانەت تاک لەیەک بەشی ھونەریشا ناتوانێ بیرورای لەسەدا سەد دروست بێ. ئێمەش ھەروەک کاک مراد نووسیویەتی لامان وایە بڕوای ھونەری و لێکدانەوەی عاتیفی ھەموو کەس لەیەک جیاوازی ھەیە، بەڵام من ناچارم لە راگەیاندنی ئەو شتانە کە بەلای منەوە باش و راستن ھەروەھاش ناچارم بێ بەزەیی ھەموو دەوروپشتی ئەو شتانە کە لە ھونەرا بەلامەوە دواکەوتوو و دزێون روون بکەمەوە، بێگومان ھەر کەسێ بۆ خۆی رێگا و شوێنێکی ھەڵبژاردووە کە پاش ھەڵسەنگاندن و لێکۆڵینەوەی پێی گەیشتووە و ئەو بیر و بڕوایە کە ھەیەتی ئەیکاتە تەرازووی ھەڵسەنگاندن و دیاریکردنی بەر جەوەند و نرخی شێوەیەکی ھونەری. \n\nئێمە ھەزار جارمان کوتووە و دیسانەوە ئەیڵێمەوە کە ئەو ھونەرە بێ دەربەستانە کە جەنبەی دینامیکی و لافی بزووتن و ژیان و بەرەوپێش بردنی قافڵەی کۆمەڵیان تێدا نییە، بەلامانەوە بێ نرخ و بەتاڵن، لامان وایە ھونەرێ کە تەنیا فۆڕم و قالبێکی مینیاتۆڕییەو ھیچی تر و چەشنی دەھۆڵی دەنگ زلی بێ ناوەڕۆک مێشکی کۆمەڵ دێنێتە ئیش، دژی ھونەری راستەقینەن. ئەگەر بێ ئینسافی نەکەن ئێمە لەسەرەتای پەیدابوونی ھونەرەوە پێداھاتووین و بە چەشنێکی گشتی ئەم باسەمان شی کردۆتەوە کە ھونەر چۆن پەیدا بووە و بەڵگەی بە نرخمان لە مێژووی کۆمەڵایەتی بەرەی ئادەمیزادی بە دەستەوە داوە و ھەروەھاش قسەی مامۆستایانی ھونەر و کۆمەڵ ناسیمان کردۆتە شاھید میسال. ھەڵبەت لە پێش ھەموو شتێکا تایبەتییەکانی شێوەیەکی وێژەییمان ھەڵداوە و تا ئەو جێگایە لە وزەی دەسکورتی زانست و ماوەماندا بووبێ ھەوڵمان داوە ھۆی گەشانەوە و پەرگرتن و کزبوون و لەناوچوونی شێوەکە لە باری ئابووری و کۆمەڵایەتییەوە دیاری کەین. وەک ئەزانێ، ئەگەر دیسانەوە بە تەوازوع و خۆ بەکەم زانییەوە نەفەرمووی نازانم، ھونەر و ھەموو کاروبارێکی تری کۆمەڵایەتی وەک لیزگەی زنجیر بەیەکەوە بەستراون و ھەموویان تەئسیری موتەقابیل و کاری دوولایەنیان لەسەر یەک ھەیە. \n\nھەڵبەت من بە پێچەوانەی «برتراندراسل» لام وا نییە ئەگەر لووتی «کلئۆپاتڕا» کەمێک کورتتر بوایە، جیھان ئەمڕۆ بە قۆناخێکی ترا تێئەپەڕی، چونکە نەخش و تەئسیری تاک ھەر وەک «پلێخانۆف» بەکەم ئەزانێ لەسەر ناچاری مێژوویی و لەسەر کاری کۆمەڵایەتی؛ بەڵام ئەمەی کە ئەمڕۆ ئێمە قسەی لێ ئەکەین ھونەرەو ھونەر کاری تاکی نییە. راستە کە تاک ئەیخوڵقێنێ، بەڵام کارێکی گشتی و کۆمەڵییە. ئەمەش تایبەتی بێ کەم و زیادی کاری کۆمەڵایەتییە کە کار ئەکاتە سەر کۆمەڵ و لە کۆمەڵەوە کاری ئەکرێتە سەر. بەم چەشنە دەرئەکەوێ ماشەرەبەنی وەھا ئاڵۆز کە ھەر سەرەی بە شوێنێکەوە بەستراوە، دۆزینەوەی جەمسەری کارێکی دژوارە و من کە خۆم لەگەڵ ئەو پشێوەو ئاڵۆزییە وا خەریک ئەکەم، ھەڵبەت ھەروەک یەکێک لە ئێوە مافی ئەوەم ھەیە کە شێوەیەکم بە لاوە پێ باش بێ. \n\nکاکی من بێگومان تۆ ئەوەت بەگوێ گەیشتووە کە ئەڵێن نووسەر پێویست نییە بتوانێ ئاکام لە نووسراوەکەی خۆی وەربگرێ، ئەو راسپێری ھەر ئەمەیە کە باش و خراپ ڕوون بکاتەوە. بەلای منەوە نووسەر و ھەموو ھونەرمەندێکی تر لە پێش ھەموو شتێکا ئادەمیزادێکە کە ھەموو تایبەتییەکی ئەندامانی تری کۆمەڵی تێدایە و ھەر ڕوونکردنەوەو دەرخستنی باش و خراپ خۆی چەشنە ئاکام وەرگرتنێکە. ئەوەی کە ئەڵێن ئاکام وەرنەگرێ مەبەست ئەمەیە کە نووسراوەکەی نەکاتە مەیدانی شیعار و رمبەرمب، دەنا ئەوەی کە «داستایووسکی» ئەنووسێ پەیکەرەی سی ساڵ چەوسانەوە لەبەرامبەر دەرەبەگی بەرچاو بەچلچرا روونەوە راوەستابوو، مەبەستی کابرای فەلایە؛ خۆی ئەتوانێ ھاندەرانەترین ئاکام بێ. دیارە کە داستایووسکی لایەنی فەلای چەوساوەی گرتووە و بەسیحری وشە ھەژاری و زۆرلێکراوی ئەوی لە بەرامبەر دەرەبەگی تێروتەسەل و زۆردار دەربڕیوە. \n\nئادەمیزاد ئەویش کەسێک کە کاری ھونەری ئەکا، چ نووسین بێ، چ شێعر، چ نەقاشی، چ پەیکەرەسازی و ئەو کەسانە کە ڕەخنەگر و ھەڵسەنگێنەری شوێنەواری ھونەرین، وەک ھەموو کەسێکی تر خاوەنی ھەستی خۆش ویستن و ناخۆش ویستنن و ناتوانن کەنار بن لە کێشەری ویست و ئاواتیان. جگە لەمانە تکایە «کاک مراد» ئادەمیزادێکی لایەن نەگرم نیشان بدا و بەواتەی کوردی سەرم بشکێنێ. \n\nبەڵام ئەوەی کە من لە ھونەرا خەریکی دروستکردنی چێشکەی ئیستاندارد و یەک چەشنم. برای خۆشەویست وای دائەنێن کە بڕوای من لە ھونەرا بڕوایەکی باش بێ، جا لەو حاڵەدا لاوەکانمان زیانێک نابینن لە شوێن گرتنی بڕوای من و ئەگەر دروست نەبێ لەسەر ئێوە و ھەڤاڵانی تری وەک ئێوەیە کە ھەڵەکانم راست بکەنەوە تا گوێگرەکان تووشی ھەڵە نەبن. ئەمانە لە کاتێکدا ئەگونجێ کە من کارەکەم کاری ھونەری رووت بێ. من لەم بەرنامەیەدا زیاتری کارم لەسەر نەقد و ھەڵسەنگاندن ساغ بووەتەوەو ئەگەر لاوێک بڕوای منی بە لاوە دروست بێ، ئەمە ئیتر دروستکردنی چەشکەی ئیستاندارد نییە. خۆتان ئەزانن کە من ئامادەم بۆبیستن و وەرگرتنی ئینتقاد و بەئاوات ئەخوازم گوێگرانی بەڕێز ھەموویان چەشنی ئێوە گوێ بگرن بۆ بەرنامەکە و ئەگەر تووشی ھەڵەیەک ھاتن کە بێگومان بیری ورد و ئاوەزی بەکار و چەشکەی پاراوتان زۆر لە بەرنامەکەدا تووش دێ، بۆمی بنووسن و منەتبارم کەن. ئەوا ئێوە و ئەوەش بەرنامەکە، دەیجا فەرموون بەخێر ھاتن. \nتا حەوتەی داھاتوو بەخواتان ئەسپێرم. شەوتان باش."}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "تاپۆ و بوومەلێڵ", "poem_title": "یەکەم و دووھەم قۆناخی نەسری کوردی", "poem_description": "", "poem_text": "سەلامێکی گەرم وگوڕ و پڕ بەدڵ پێشکەش بە گوێکرانی ھۆگری ھونەر و بیستیاری ھەستیاری بەرنامەی تاپۆ. \n\nبڕێ لە گوێکرە بەڕێزەکان پرسیاریان کردووە کە بۆ چ لە بەشی وێژەیی ئێران و کوردەواری و بەگشتی لە وێژەی ڕۆژھەڵاتا ھەر باسی شێعر ھەیە و لە بەرنامەکەتاندا ناوێک لە نەسر نابەن. ئەو گوێگرە بەڕێزانە پێیان خۆش بووە بزانن کە نەسر لە کوردەوارییا چ بارێکی ھەبووە و ھەیە. \n\nبەڵێ ئەمە راستە کە لە شەرقا زیاتر باوی شێعر و وتەی رێک و ئاھەنگداربووە تا نەسر و ئەم باسە چەن ھۆی ھەیە کە ئێمە لامان وایە لەبەرنامە پێشووەکاندا باسمان کردبێ، بەڵام وەڵامی پرسیارەکە: \n\nپەخشان یا نەسر لە ئەدەبی کوردییا لکێکی ساوایە، لەبەر ئەمە سەردەمانی پێشوو باری تایبەتی ژیانی کورد نیازێکی زۆری پێی نەبووە. \n\nئەزانین کە ژیانی کورد بەدوو قۆناخی ئابوورییا تێپەڕیوە: یەکیان ئابووری خێڵاتی و عێڵاتی کە بە ئاژەڵداری و بەخێوکردنی ماڵاتەوە بەستراوە، دووھەمیان ئابووری فێئۆداڵی یا دەرەبەگی نیشتەجێ کە لە سەر زەوی وزار دامەزراوە ھیچ کام لەو دوو ژیانە ئابوورییانە نیازیان بە نەسر نەبووە، چونکە نە واقعە نووسین نە شیکردنەوەی بەوردی ژیان بەچەشنی نەسر پێویست نەبووە و لەگەڵ گیانی ئابوورییەکە نەھاتۆتەوە، تا کاتێ کە شارنشینی و لانی کەم ئابووری سەودا گەری و بازرگانی لە شار پەرە ئەگرێ. بەپێی ئەو پەرەگرتنە گۆڤار و ڕۆژنامەی کوردیش پەیدا ئەبن و نیاز بەنووسینی نەسر لە ئەدەبی کوردییا خۆی ئەنوێنێ. \n\nئەم نیازە و ھەروەھاش پەیدابوونی نەسر بەناوی لکێکی تایبەت لە وێژەی کوردییا لە بەرامبەر مێژینەی شێعرەوە ساوا و کەم تەمەنە، لەم تەمەنە کورتەی پەخشانی کوردیشا دوو بەشی جیاواز بەر چاو ئەکەوێ: بەشی ھەوەڵ زیاتر تەرخانی راگەیاندنی مەبەستی رامیارییەو ھێشتا تاشراو و رێکوپێک و لێک و لووس نەکراوە. نەسرێکی پڕ لە زەنازەنا و رمبەرمبە کە زیاتر لە نوتق و خەتابەیەکی ساکار ئەچێ کە جگە لە ڕواڵەتی دەرەوە مانایەکی جوانی لە ناوەڕۆکیا نەشاردۆتەوە؛ بە جۆرێکی تر بڵێم ھێشتا نەسر راسپێری تایبەتی وێژەیی دەس نەکەوتووە و لەگەڵ خەتابە و وتاری ھاندەرانەی دروشمداری رامیاری جیاوازی نییە، نووسەری لەو کاتەدا شارەزایی و پسپۆری گەرەک نییە، ھەرکەس خاوەنی- ھەرچەند کەم و کەم قووڵایی و بێ تێبینی- دەس ئەداتە پێنووس و رووپەرەی ڕۆژنایەک رەش ئەکاتەوە. گاھێ نووسەر ماوە بەخۆی کە مەبەستی تەواو شەخسی وەک سکاڵا لە دەس خزمێکی خۆی یا گلە لە کابرایەکی ئاپۆرەی نەناسراو لە ڕۆژنامەدا بنووسێ. نەسری ئەو کاتە پڕە لە مەبەستی ئەفسانەیی و مێتافیزیکی کە مەزھەب و ڕەوشتی کۆنی ئەفسانەیی ئەخاتە ڕوو، وەک خەو دیتن و ئاوات خواستن، ئەڵێی ھەموو کەس لە دەروونیا دەریایەکە کە سەر ڕێژ ئەکاو پەلەیەتی لە نووکی پلووسکی پێنووسەوە بیڕێژێتە سەر کاغەز. \n\nدوایی ئەم بەشە کەمێک باشترە، ئەگەرچی ھێشتا نەسر نووسین ھەروەک مناڵێک کە خەریکی پێ گرتنە، ھەڵدەستێ و دەکەوێتەوە، بەڵام فێربوونی زمانی بێگانەو کرانەوەی ڕوانگەی ھەراوی وێژەی بێگانە بەتایبەت ڕۆژاوا ماوە ئەدا کە وەرگێڕانەی شوێنەوارە لاوییەکان باو بێ، وەرگێڕراوەکان ناوەرۆکێکی پتەو و بەکەڵکیان ھەیە، بەڵام لەبەر نەبوونی دەسەڵاتی وەرگێڕەکان، وشە ھێشتا ناقۆڵاو نەسازاوە؛ باشە ئەمە بڵێم کە لەو کاتەدا مەیدانی نووسراو ھەر سەر لاپەڕەی گۆڤارەکانەو داستانێ لە زمانی بێگانەوە ئەبێ تەرجەمە بکرێ کە لە لاپەڕەی تەنگ و تەسکی گۆڤارا بگونجێ، بەم چەشنە زیاتری تەرجەمەکان داستانی کورت و نۆوێلن. نەسری تەحقیقی لە بارەی ھۆز و رەگەزی کوردەوە ھەروەھاش وەرگێڕانی شوێنەواری کوردناس و ئۆریانتالیستەکانیش بەرھەمی ئەو کاتە. کارم بەسەر ئەمەوە نییە کە زۆر جار بڕوای سەیر و شیاوی پێکەنین لەم نووسراوانە دەرئەکەوێ، یەکێک ساسانی بەکورد ئەداتە قەڵەم و کەسێکی تر کە یانی بەکورد ئەزانێ و سێھەمی پارتەکان ئەباتەوە سەر رەگەزی مادی؛ بێ ئەوە شارەزای دێرینەناسی و عیلمی تاریخ بن، ئەبینین کە تەنانەت لە مەبەستی تەحقیقیشا ھەستی بە لەز و خورۆشانی گەلی کار ئەکا. \nلەبەرنامەیەکی ترا لەسەر ئەم مەبەستە ئەڕۆین و ئەگەینە قۆناخی سێھەم کە لەراستییا قۆناخی دوایی و ئەمڕۆیی نەسری کوردییە. تا حەوتەی داھاتوو خواتان لەگەڵ."}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "تاپۆ و بوومەلێڵ", "poem_title": "دوایین قۆناخی نەسری کوردی", "poem_description": "", "poem_text": "سەلام لە گوێگری بەھەست و ھونەر پەرستی بەرنامەی تاپۆ. \n\nلە بەرنامەی پێشوودا باسی نەسری کوردیمان کرد و قۆناخی ھەوەڵ دووھەمی نەسری کوردیمان ھەڵدا و بەڵێنماندا کە ئەمجار باسی نەسری وێژەیی بکەین کە دوایین قۆناخی پەخشانی کوردییە. \n\nلە سەرەتای مەرحەلەی سێھەما، نەسری کوردی ئەکەوێتە سەر بارێکی تر و خۆی لە دەس ھەراھەرای بێ سوود و بێ کاکڵ رزگار ئەکات. ئەو نووسەرانە کە خەشی دڵیان رشتووە و جانتایان ھیچی تێدا نەماوە، ماڵاوایی لەگەڵ پێنووس ئەکەن و ڕوو ئەکەنە ھەرێمێکی تر. نووسەریەتی ئەبێتە بەھرەیەک کەھی ھەموو کەس نییە. ھەروەک شاعیری، نووسەریەتی وێژەیی لە نووسەریەتی تەحقیقی جیا ئەبێتەوە، واتە لێکۆڵینەوەی زانستی ئەدرێتە زانایان و وێژەی ڕووت ئەگەڕێتەوە بۆ لای ھونەرمەندان و عاتفەداران، دیسانەوە ھەر چەن شێعر- لێرەدا نەسر و شێعر- واتە پەخشان و وتاری ئاھەنگدار و ھەڵبەست لەیەک نزیک ئەبنەوە، ھەردووک راسپێریداری شیکردنەوەی بەر و پشتی ژیانی کۆمەڵایەتین؛ ھەر کام بەڕوالەتی تایبەتییانەوە، بەڵام ھێشتا پەخشان ڕێگای رێئالیسمی بەتەواوی نەدۆزیوەتەوە. \n\nئەمە سەرەتای قۆناخی سێھەمە و لە ئەنجامی ئەم قۆناخەدا دیسانەوە گۆڕانێکی بەرەو باشی دێتە پێش. \n\nنووسەرانی کوردی ئێرانی ھەوڵ ئەدەن رێبازێک کە نووسەری کوردی عێڕاقی پیاسەی بەسەرا کردووە، بێ گرێ وگۆڵتر کەن و ناوەرۆکێک کە لە عێراقا پێکھاتووە پتەوتر و بەھێزتر کەن و نەک ھەر لە باری ناوەرۆکەوە، بەڵکو لە ڕوانگەی دیوی دەرەوە واتە لەباری قالب و «فۆڕم»یشەوە بیڕازێننەوە؛ ھەروەک شێعری نوێ لە عێراقا بە مامۆستا گۆران دەس پێ ئەکا و لە ئێران بەرز ئەکرێتەوە و شوێن ئەگێڕێ، ھەروەھاش پەخشانی کوردی لە ئێران گاھێ شان لەشانی شوێنەوارە بەرزە رێئالیستەکانی جیھان ئەدا، ھەڵبەت لە بیرمان نەچێ کە وزە و ئیمکان و بۆ لوان بۆ نووسەر زۆر شەرتە. بەداخەوە گاھێ لە ئێرانیش پەخشان کەمی ئەکەوێتە ناو تەم ومژی سوررئالیسم و سەمبولیسمەوە و لە ھەرێمی فام و تێگەیشتنی خەڵکی ئاسایی دوور ئەکەوێتەوە. ھەرچی بێ ئەمە ڕەخنەیەکە لەسەر نووسین، لەگەڵ ئەوەشا ئەزانین سەمبولیسم پێتەویستێکی کۆمەڵایەتییە و ئەمڕۆ لانی کەم ناکرێ نەبێ؛ ئەم خۆشاردنەوەی «بووکی مانا»یە لەناو تارای وشە و لە توێی «حەریری تەعبیر»دا بۆ شیعریش ھەر ھەیە. ڕەنگە ھەندێ بپرسن کە ئاخۆ ئەگەر پەخشانێک زۆر ساکار و بێ گرێ وگۆڵ نووسرابێ، یا پارچە شیعرێک کە ئیماژ و ئیستعارەی تێدا نەبێ جیاوازی چییە لەگەڵ وتاری ئاسایی و ڕۆژانە؟ \n\nمن لام وایە کە ڕاستەقینەی دەرەوە ھەر وەک ھەن پاش ئەوە لە دەروون و ھەستی ھونەرمەندا جێگر بوون دەرناخرێتەوە. عاتفە ڕەنگی تایبەتی خۆی لە ڕاستەقینە و ڕووداوی ناو کۆمەڵ ئەدا. پێوەندێکی زەریف و نادیاری لە نێوان ڕووداوەکانا دروست ئەکا. دوێنێ و ئەمڕۆ و بەیانی بە یەکەوە ئەلکێنێ و ئاکامیان بە چەشنی ھونەرەکەی جا چ نووسینی نەسری، چ شێعری و چ بەشەکانی تری ھونەری پێ دەرئەخا و ئەزانین کە بۆ ئەم دەرخستنە ورد و عاستەمە زمان و وشە و لێکدانەوەیەکی وردیش پێویستە کە ناچارە بەرزتر بێ لە ریزی ئاسایی، بەڵام داپۆشراوی و تەعقید و ئیماژە و ئیستعارەی دوور لە دەسکەوتی دەسکورتی خەڵکی گەڕەک و کۆڵان نابێ ئەوەندە زۆر بێ کە بەتەواوی ھونەرەکە بکاتە شتێکی مینیاتۆری و رواڵەت جوان، بەڵام بێ کەڵک و سوودی کۆمەڵایەتی. \n\nئێستە تکایە گوێ بگرن بۆ پارچە پەخشانێک کە لە سەرەتای نۆوێلێک وەرگیراوە و شوێنەواری نووسەرێکی نەناسراوی ئێرانییە. \n\nھەتاوی ڕۆژپەڕی پاییز بزەی ئەڵێی نا بەدڵی ماڵاواییە. خوایە ئەمڕۆ چەن زوو تێپەڕی؛ دیسانەوە یاوی گەرمی ئەم مناڵە بێگوناھە. عەزیز لە بەربەرۆچکی مزگەوت ھەستا، خۆی تەکاند و کەمێ چاوی گێڕا کە خوا حافیزی بکا و بەرەو ماڵ بێتەوە. کەسی نەدی، پێکەنینێک وەک بزەی نا بەدڵی ھەتاوی رۆژپەڕی پاییز کەوتە سەر لێوی... «وا دیارە من لە مێژە سەرم بەرداوەتەوە و خەریکی بیرکردنەوەم، ھەموو ڕۆیشتوون و من بە تەنیا ماومەتەوە». ھاتەوە بیری کە ھەمیشە تەنیا بووە، کەس نییە ھەواڵی تێشکاو بێ. راستی ھەژار بۆ مردن باشە؟ ! سەری ھەڵێنا لەسەر ئاسۆ چاوی بەداری وشکی چاک کەوت، بایەکی نەرم پەڕۆی شینی دارەکەی ئەشەکاندەوە. ئەو پەڕۆیە خۆی دوێنێ لە دارەکەی ھاڵاندبوو، ئەیزانی ھیچ ناکا، بەڵام باش بوو بۆڵەی لە خێزانی ئەبڕی. \n\n-«تۆ ھیچ ناکەی، نابزوویەوە. ھیوا لەشی وەک پۆلوو ئەگڕێ، تۆش ھەر دەستەو ئەژنۆ دانیشتووی. ئاخر نووشتەیەک، شەخس و پیرێک». \n\n-«کچێ ئافرەت نەخۆش چی داوە بەسەر نووشتە و دۆعاوە؟ ! ھیوا سەرمای بووە، گیانی رووتە ئەبێ بیبەینە لای دوکتۆر». \n\nکاتێ بیرەکەی بەم جێگایە گەیشت پێکەنین گرتی: «کام دوکتۆر؟ بە کام دراو؟ !» ھەناسەیەکی ساردی ھەڵکێشا، وەک بیەوێ لە دەس ئەم بیرە ئاڵۆزانە راکا، ھەنگاوی ھەڵبڕی بەرەو ماڵ. \n\n-«ھیوا چۆنە، ئافرەت؟»\n\nزۆر بۆ وەڵامەکەی ماتڵ نەبوو. لە بەیانییەوە چو بووە دەرەوە کە پارەیەک پەیدا کا، بەڵام ھیچی بۆ نەکرابوو. چووە سەر سەری ھیوا. لێفەیەکی شڕی بەسەرا درابوو، ھەڵی داوە. ئارەق زەنگۆڵ زەنگۆڵ لەسەر گۆنای گەرمی ھەڵنیشتبوو، ھەناسەی باشتر ئەھات و ئەچوو. \n\nخێزانی پرسی: \n\n-«کارێکت بۆ کرا؟»\n\nعەزیز سەری بەرداوە و بەئەسپایی کوتی: \n\n-«نە، ئەمڕۆ گزیری ئاغا ھاتە دەرکی مزگەوت و دەنگی دام بۆ بێگار، بەیانی جۆماڵە». \n\nخێزانی بە ناڵینەوە کوتی: \n\n-«خوا ھەڵی نەگرێ»\n\nعەزیز وەک کەسێک لەبەر خۆیەوە قسە بکا کوتی: \n\n«ئەمە راسپێری سەرشانی خۆمانە!»\nتا حەوتەی داھاتوو بە خواتان ئەسپێرین، شەوتان باش."}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "تاپۆ و بوومەلێڵ", "poem_title": "وەڵامی گوێگرێکی خۆشەویست", "poem_description": "١٩٧٤/١٢/٢٢", "poem_text": "سەلام لە گوێگری بەڕێز و ھونەر پارێزی بەرنامەی تاپۆ. \n\nکاک ڕەحیمی بەھرامزادە لە بۆکانەوە نامەیەکی بۆ نووسیوین و پاش ئەوە کە نزای بۆ سەرکەوتنمان کردووە لە خزمەتی گەلا، چەن ڕەخنەیەکی لێ گرتووین و ئێمە لەم بەرنامەیەدا وەڵامی ئەدەینەوە. کاک ڕەحیم وا دیارە گەنجێکی بەشۆر و ھونەرناسە و دەردەکەوێ بەرنامەی تاپۆی چەن حەوتە بەر لە ئێستەی گوێ لێ بووە کە لەودا کوتبوومان نابێ ماوە بدرێ ئەو شتە نزمانە کە ئەمڕۆ بەناوی گۆرانی کوردی لە ناو خەڵکا باوە پەرە بگرێ. لە نامەکەیا نووسیویە کە ئێوە خۆتان زۆر کاری وا ئەکەن کە خەیانەتە بە ھونەری کوردی. کاک ڕەحیم مەبەستی ئێمەی کاربەدەستی ڕادیۆی کوردی بووەو نووسیویە کاتێ شێعرێکی کوردی ئەخوێندرێتەوە، پێتەویستی چییە کە لەناوی ھونەرمەندێکی کە کورد نییە لە مووسیقای ئەوان لەگەڵ شێعرە کوردییەکەدا کەڵک وەربگیرێ. ئەمە ڕەخنەی یەکەمییەتی. ڕەخنەی دووھەمی ئەمەیە کە بۆچ ئێمە ھەر باسی ھونەرمەندانی ڕابوردوو ئەکەین و لانی ھونەرمەندانی گەنج و ئەمڕۆییمان بەرداوە. ئەو گوێگرە ھوشیارەمان نووسیویەتی کە بەڵێ باسی خزمەت و تێکۆشانی ڕابردووان بەکەڵکە، بەڵام ئەبێ بۆ گەنجەکانیش کە تامەزرۆی ھونەرن ھەنگاوێک بنرێ و ڕێنوێنی بکرێن و ھان بدرێن. ڕەخنەی سێھەمی ئەمەیە کە بۆچی بەستە فارسی و تورکییەکان وەرئەگێڕنەوە بە کوردی؟ ئەمانە ئەبنە مایەی لەناو چوونی ڕەسەنی ئاھەنگی کوردی. دانەری ئاھەنگ کە لە خەڵکی کورد دوورە و لەناویاندا نەژیاوە ئاگای لە چڵۆنیەتی ئاھەنگە بەرووەکان نییە، کاتێ کە پێی ئەکوترێ ئاھەنگێکی کوردی بۆ بڵاوبوونەوە لەسەر ڕادیۆ دابنێ، ناچار پەنا بۆ ئەو ئاھەنگانە کە یا تورکین، یا فارسی و خۆی لە دانانی ئاھەنگێکی تازە ڕزگار ئەکا. پاشان ئەو ئاھەنگە کە بێگومان پڕ بە پێستی چێشکە و ھەستی کورد نییە، شێعرێکی بێ تام و بۆنی کوردی ئەخرێتە سەر کە تەنانەت شێعرەکەش پێناسی کوردی نییە. جا بیری لێ بکەنەوە کە لەم ناوەدا تەنیا وشەی ئاھەنگەکە کوردییە، نەگیانی شێعرەکان، نە ھەناوی ئاھەنگەکە کوردی نیین. کاک ڕەحیم پاشان پرسیار ئەکا ئاخۆ ئەم کارەی ئێوە باشترە لە کاری گۆرانیبێژێکی کەم زان کە وشەی نزمی دوور لە خوو و ڕەوشتی جوانی بەسەر زمانا دێ و بەواتەی نووسەری تاپۆ ئەڵێ: «دایکی حەوت کوڕبی پێت دەکەم حاشا»؟ ! \n\nبرای گەنج و ھێژامان کاک ڕەحیمی بەھرامزادە! \n\nئێمە ھەرگیز نەمانکوتووە کە کارمان بێ کەم و کووڕی و کەمایەتییە. ڕەنگە زۆر کەمایەتی وا لە کارمانا ھەبێ کە گوێگرەکان وەک خۆمان شارەزای نەبن؛ بەھیواین وردەوردە بەسەر ئەو کەمایەتییانەدا زاڵ بین، بەڵام ئەوە کە ئێوە نووسیوتانە باسی ھونەرمەندە گەنجەکانیش بکەین، لامان وایە کە ئێمە لە ناساندنی ئەو برا بەھەست و ھونەرمەندانەدا، چ مووسیقار، چ شاعیر، چ نووسەر و یا دەنگ خۆش کۆتاییمان نەکردووە، مەگەر لە ھەبوونی ئەوان ئاگامان نەبووبێ، کە ئەویش تاوانی ئێمە نییە. ڕەنگە ئەوە کەمتەرخەمی ئێوە بێ کە ئاگاتان لە بوونی شاعیرێکی گەنج یا ھەر ھونەرمەندێکی تر ھەبێ و بەئێمەی نەناسێنن. ئێمە لە ھەموو بەرنامەیەکدا دووپاتەی ئەکەینەوە کە بەدەستێک چەپڵە لێنادرێ. ئێمە و ئێوە بەیەکەوە ئەتوانین ڕاسپێریمان بەباشی بەڕێوە بەرین، چونکە ئێمە ناتوانین و لە وزەماندا نییە ھەموو ھونەرمەندێک لە ھەموو شوێنێک بناسین، کە وەھا بوو ھەموو گوێگرێک لە سەریەتی کە ھونەرمەندانی شار و ئاوایی خۆی بەئێمەی بناسێنێ، شوێنەوار و کاریان بۆ ئێمە بنووسێ و بنێرێ و ئێمەش ڕاسپێریمانە کە ئەگەر شوێنەوارەکانیان کەڵکی بڵاوکردنەوەی ھەبێ بەناوی خۆیانەوە بڵاویان کەینەوە و کارێک بکەین کە لەھەموو شوێنێک بیناسن، بەڵام یەک شت ھەیە کە نابێ لە یاد بکرێ و ئەویش ئەمەیە کە ئێمە کۆڕی نووسەرانمان ھەیە و ھەر نووسراوێک چ ھی نووسەرانی خۆمان بێ و چ لە لایەن گوێگرەکانەوە بێت ئەو کۆڕە بەوردی ئەیخوێنێتەوە و بڕوای لەسەر ئەدا، تەنانەت ئەتوانێ ئەگەر لەنگ و لۆرییەک لە نووسراوەکەدا ھەبێ دەستی تێبەرێ و چەوتییەکان ڕاست کاتەوە. \n\nئێمە زۆرمان پێ خۆشە کە پەیوەندێکی پتەومان لەگەڵ ئێوە ھەبێ، گەشەی کاری ئێمە بەمەوە بەستراوە کە ئێوە لە کارمان ڕازی بن؛ ھەڵبەت ئەمە کە ئێوە لە سەدا سەد ڕازی بن، نە بۆ ئێوەش ئەلوێ، چونکە لەو حاڵەدا ئیتر ئێمە خۆمان بەراسپێریدار نازانین بۆ بەرەوپێش چوون و باشترکردنی بەرنامەکانمان و ئێوەش ھەوڵ نادەن بۆ دۆزینەوی ھەڵەکانی ئێمە و ڕێنوێنی کردنمان. \n\nبا ئەمەش لە دوایی ئەم باسەدا بڵێم کە ئەم بەرنامانە گشتیان بۆ ئێوەن و ھی ئێوەن و باشتر بوو کە لەکاتی ڕەخنە گرتنا ئەمەتان لەبەر چاو بێ کە بەشێک لەبەرزکردنەوەی بەرنامەکە ھی ئێوەیە. \n\nکاک حەسەنی ڕەسووڵی خوێندکاری زانکۆی وێژەی زانسگەی تاران پرسیاری کردووە ئایا بەلای ئێوەوە ھونەرمەند ھەر بەشاعیر و نووسەر ئەکوترێ؟ ئەگەر لاتان وا نییە بۆ چ باسی گۆرانیبێژێک، نەقاشێک یا مووسیقارێکی کورد ناکەن؟ \n\nوەڵامی کاک حەسەن ئەمەیە کە نەخێر ھونەرمەند بەلای ئێمەوە ھەر تەنیا بە شاعیر و نووسەر ناکوترێ مووسیقار و نەقاش و دەنگخۆشیش ھونەرمەندن، بەڵام شاعیر و نووسەر لەناو کوردا زۆرترن لە مووسیقار و نەقاش و ھونەری دەنگ خۆشیش لەو چەشنە ھونەرانە نییە کە بەرنامەی لەسەر بنووسرێ؛ ھەر ئەوەندە کە دەنگیان لە ڕادیۆوە بڵاو ئەکرێتەوە خۆی چەشنێک ناساندنە. ئەگەر نەقاش یا مووسیقارێکی کورد ھەبێ و بە ئێمەی بناسێنن، زۆر سپاستان ئەکەین. \nلێرەدا بەرنامەکەمان دوایی ھات؛ تا حەوتەی داھاتوو خواتان لەگەڵ."}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "تاپۆ و بوومەلێڵ", "poem_title": "جیاوازیی نێوان شێوە وێژەیییەکانی فارسی", "poem_description": "", "poem_text": "سەلام لە گوێگری بەڕێزی بەرنامەی تاپۆ. \n\nلە لێکۆڵینەوەی وێژەی ئێرانا گەیشتینە ئەم ئاکامە کە جیاوازییەکی بنەڕەتی وا کە لەنێوان شێوە وێژەیییەکانی ئورووپادا ھەیە لە ناو سەبک و شێوەکانی فارسییا نییە، واتە شێوەی کلاسیک و ڕۆمانتیک و ڕیئالیستیک لە بناغەوە جیاوازن و ھەرکام ڕاگەیێنەری مەبەستێکی تایبەت و فەلسەفەیێکی سەربەخۆن. لە کاتێکا لەنێوان سەبکی «خوراسانی» و «عێراقی» و «ھیندی» ئێرانا جیاوازی بەم ئاشکرایییە بەرچاو ناکەوێ، تەنیا جیاوازییەکی ئەوتۆ کە ئەبێتە ھۆی ناسینەوەی شێوەیەک و ھەڵاواردنی لە شێوەکانی تر جیاوازی ڕواڵەتییە، واتە دیوی دەرەوەی وتار. ئەم پرسیارە دێتە پێش کە بۆ چ وەھایە و چۆنە لە ماوەی کورتی کەمتر لە چوارسەد ساڵا چەن شێوەی تەواو جیاواز کە جیاوازییان لە ناوەڕۆک و کاکڵدا بەیەکەوە ھەیە، لە ئورووپا پەیدا ئەبن و لە ئێران لە ماوەیەکی ھەزار ساڵییا واتە لە ھەوەڵی پەیدا بوونی شێوەی «خوراسانی»یەوە تا دوایی شێوەی «ھیندی» جیاوزاییەکی ئەوتۆ ناکەوێتە ناو شێوە شێعرەکانەوە؟ ! \n\nلە وەڵامی ئەم پرسیارەدا ئەبێ بڵێین ئابووری فێئۆداڵی گۆڕا بە ئابووری بازرگانی و بەشوێن ئەم گۆڕانەدا شێوەی کلاسیک کە بەرھەمی ئابووری فێئۆداڵی و ئاریستۆکراسی بوو، بوو بە شێوەی ڕۆمانتیک کە نیازی کۆمەڵی سەودا گەری ئورووپا بوو. ئێمە زۆرجار کوتوومانە کە ھونەر و زانیاری و خوو و ڕەوشت و ھەموو ئەو شتانە ڕووکاری ژیانن و لەسەر بناغە و پایەی ئابووری دامەزراون، ئەگەر بناغە بڕووخێ بێگومان ڕووکاریش خۆی پێ ناگیرێ و ناچارە بەرەو نەمان و فەوتان بڕوا. شێوەی ڕۆمانتیک وردەوردە گۆڕا بە شێوەی ڕێئالیسم، چونکە ئابوورییەکی نوێتر ھاتبوو. لانی کەم ئەگەر وڵاتانی ئورووپا ھەر لەسەر ئابووری بازرگانی مانەوە، بەڵام پێشکەوتی سنعەت و تێکنیک و پەیدابوونی چەن تاقیکاری لە ئابووری گشتییا و دەرکەوتنی بێدادی، شێوەی ئابووری بێ دەربەستی تاکی بۆ ڕووناکبیران و خاوەن پێنووسانی ئورووپایی ڕوون کردەوە کە ھەرێمێکی بژوێنتر و ئینسانیتر ھەیە لە تاک پەرستی و بڕوا بە کۆللێکتیڤ (Collective)، چ لە ئابوورییا و چ لە ھونەرا پەرەی گرت. \n\nمەبەست ئەمەیە کە لە ئورووپا بناغە گۆڕا و بە گۆڕانی بناغەی ئابووری ڕووکاریش کە ھونەر بەشێکیەتی گۆڕا، بەڵام لە ئێرانا بۆ ماوەی دوو ھەزار ساڵ ئابووری فێئوداڵی مایەوە، گاھێک بێ ھێز بوو، بەڵام لەناو نەچوو و توانی ھەڵداتەوە، ھەروەک لە «چین»یشا وەھا بوو و ئابووری دەرەبەگی زیاتر لە دوو ھەزار ساڵ بەحەوسەڵە و گیان سەختییەوە خۆی ڕاگرت، بەڵام ئەمەش خۆی پرسیارێکە و شیاوی وەڵامێکی ترە کە بۆچی لە ئورووپا ئابووری گۆڕا و لە ئێرانا نەگۆڕرا. ئەزانین کە ھەموو گۆڕانێک لە بەرەنگاری «تێز» و «ئانتی تێز» دێتە بەرھەم و ھیچ مەبەستێک لەم ھەرێمە تێناپەڕێ و ئەم دەسەڵاتی تێز و ئانتی تێز بەسەر ھەموو مەبەستێکا ڕەوایە و لێرەدا پێویستە بزانین چ ھۆیەک یارمەتی مانەوەی تێزەکە ئەدا کە ئانتی تێز ناتوانێ بەسەریا زاڵ بێ و«سەنتێز» بێتە ڕوو؟ بە چەشنێکی تر چ بارێکی تایبەت دێتە فریای فێئۆدالیسم کە ماوە نادا لە ژێر ھێرشی بازرگانییا لەناو بچێ؟ \n\nشاڵاوی ھۆزە بیابان گەڕە کۆچەرەکان بۆسەر «بانوو» واتە فەلاتی ئێران، ھۆی ھەرە گرنگی دواکەوتنی ئابووری ئێرانە. ئەو ھێرشانە وڵاتیان شڵەژاند و باری بەرەو پێشکەوتی ئابوورییان تێکدا و نەوەک تەنیا بوونە ھۆی ڕاوەستانی بەلەزی پێشکەوت، بەڵکو بەرەو پاشیش ئابوورییان گێڕاوە. \n\nئەزانین پاش پەیدابوونی ئایینی ئیسلام جگە لە دوو سێ خانەدانی وەک «ئالی زیار» و «ئالی بوویە» و «سامانی» ھەر ئەمیر و سوڵتانێک کە ھات و لە ئێرانا فەرمانڕەوایی کرد تا دامەزرانی «سەفەوییە» ڕەگەز ئێرانی و ڕاھاتووی ژیانی کۆمەڵی ئێران و ھۆگری خوو و ڕەوشتی ئێمە نەبوو، زیاتریان لەو ھۆزانە بوون کە بۆ لەوەڕاندنی مەڕ و ماڵات لەوپەڕی «ماوراء النھر» و لە «تورکستان»ەوە ھاتبوون و بە چەن شەڕ و پشێوە دروستکردن توانییان ھەرکام حکوومەتێک پێکبھێنن وەک «سەلجووقی» و «غەزنەوی» و «ئاق قۆینڵوو»؛ ھیچ کام لەو حکوومەتانە جگە لەوە کە ئێرانی نەبوون ئەوەندەش دەسەڵاتیان پەرەدار نەبوو کە تەواوی ئێران بگرێتەوە و ماوەی حکوومەتی بنەماڵەشیان زۆر نەبوو. ھێرشی مەغوولەکان کە گەورەترین بەڵای پێشکەوتی ئێران بوو لەوەی کە بووش ئابووری زیاتر وە دواخست. ئەو ئەمیرە دەسەڵاتدارانە خۆیان لە پێشا بە مەڕداری و شوانی ئەژیان و ئابوورییەکەیان دواکەوتوو بوو. ئەزانین کە لەسەردەمی ئەشکانیش «اقطاع» و «فئێۆدالیسم» - کە خاوەنی ئابوورییەکی پێشکەوتووترە لە ئابووری ئاژەڵداری - لە ئێرانا دامەزرابوو، تەنانەت لە دوایی سەردەمی ساسانییا بەرەو بۆرژوازی بازرگانیش چووبوو. \n\nسنعەتکار لە شارەکان پەیدا ببوون و بەپێی کتێبە داستانییە ئێرانییەکان بازرگان لە کۆمەڵا ڕێزێکی زۆری ھەبوو؛ ڕێگای تیجاڕەتی ھاوریشم کە ئورووپای بە ھیند و چین و شەڕقی ئێستاوە پێوەند ئەدا بە ئێرانا تێپەڕی؛ لەبەر ئەمە ئابووری ئێران کاتێ بە ھۆی فەرمانڕەوایی ئەو ھۆزە ماڵاتدار و کۆچەرانەوە ڕەنگی ئابووری شوانی گرت لە ڕاستییا دواکەوتی بەسەراھات. شارنشینی وەک لە ئورووپا ھەبوو پاش تێکڕووخانی «چاچ» و «سەمەرقەند» و «قەرغانە» و «ھەرات» و «ئۆرگەنج» و «خوجەند» لە ئێرانا پەیدا نەبوو؛ ئەمە ھۆیەکی ھەرە گەورە بوو کە لە ئاکامیا ئەشرافە فێئۆدالەکان وەک لە ئورووپا جێ گرتوو و بە دەسەڵات بوون، لە ئێرانا نەیانتوانی تەئسیریان لە حکوومەتا ھەبێ. ھێرش و شەڕ و کوشتار ھێمنی نەھێشت کە ئەزانین ھێمنی بۆ پێشکەوتی ئابووری گەلێک پێویستە. \nتا حەوتەی داھاتوو بە خواتان ئەسپێرین. ھیوامان بەختەوەری ئێوەیە."}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "تاپۆ و بوومەلێڵ", "poem_title": "گۆران و ھەژار کامیان بەرزترن؟", "poem_description": "١٩٧٥/٠١/٠٥", "poem_text": "سەلام لە گوێگری بەھەست و ھونەر پەرەستی بەرنامەی تاپۆ. \n\nکەمێک بە بۆنەی کارەکەمەوە و بڕێکیش لەبەر ئەمە کە ھەڤاڵ و ئاشنا و ڕۆشنای ھونەر دۆستم زۆرە، دووچاری ھەندێ کۆڕی وا ئەبم کە تیا دائەمێنم و گاھێ پرسیاری وەھام لێ ئەکرێ کە وەڵامەکەی نازانم، یا وا ئەبێ کە لەنێوان شیکردنەوەی و لێدوانی مەبەستێکی ھونەرییا مەبەستی وا دێتە پێشەوە کە لە پێشا بیرم لێ نەکردبۆوە. ئەم کۆڕو ئەنجوومەنە بچووک و دۆستانەیە بۆمن جێگای شەوی شێعر و کۆری وێژەیی و ھەڵسەنگاندنی ھونەری ئەگرێتەوەو لام وایە ئەو بڕوایانە کە لەو دانیشتنە گەرم و برایانەدا دەرئەبڕڕێ، کەڵکی ئەوەی ھەبێ کە ئێوەش گوێتان لێ بێ و لێی ئاگادار بن. ھەڵبەت ئەگەر بڕوایەکی ترتان ھەبێ و بەڵگەی باشتان بۆ بڕواکەتان لەدەستدا بێ، ئێمە بڕواکەی ئێوەش بەناوی خۆتانەوە بڵاو ئەکەینەوە. بەم چەشنە ڕایەڵکەیەکی لەیەک گەیشتن و ھەڵسەنگاندن لە نێوان ئێمە و ئێوەدا بەدی دێ کە زۆر جێگای کەڵکە و ئەگونجێ زۆر شت لەم ئاڵوگۆڕی بڕوایەدا ڕوون بێتەوە. \n\nشەوێک لە کۆڕێکی بچووکی دۆستانەدا ئەم باسە وێژەیییە لە گۆڕێ بوو کە «پلە و پایەی دەسەڵات و سامانی شاعیری «گۆران» و «ھەژار» کامیان بەرزتر و زۆرترە؟» بۆ ڕوونبوونەوەی باسەکە لە پێشا باس لەوە کرا کە شاعیر ئەبێ چ ئیمتیازێکی ھەبێ بۆ ئەوە بچێتە ڕیزی شاعیری باشەوەو ھەموو پێکھاتین کە شاعیر ئەبێ جگە لە دەسەڵاتێکی مەعنەوی کە «ھەوێنی شاعیرانەی دەروونی» ئەتوانین پێ بڵێین، واتە جگە لەوە کە ئەبێ زەوق و لێھاتوویی سروشتی ھەبێ بۆ شێعرکوتن، ئەبێ چەند شتی تریشی ھەبێ کە بریتین لە شارەزایی بە مێژووی ھونەری وڵاتەکەی خۆی و وڵاتانی تری جیھان، بۆ ئەوە کە بتوانێ لە سەرچاوەی ھونەری گەلانی تر خۆی تێراو کا. وا باشترە کە زمانێکی زیندووی بێگانە بزانێ، چونکە بەو زمانانە کتێبی زۆر سەبارەت بە ھونەر و وێژە نووسراوە کە ئەگونجێ وەرنەگێڕڕابێتەوە بۆ زمانەکەی خۆی. تەنانەت ئەگەر شاعیر وەرگێڕڕاوی دیوانێکی شێعریشی لەبەردەست بێ، ناتوانێ بەھرە لە ھەموو ئەو جوانییانە کە لە ئەسڵی کتێبەکەدا ھەن وەربگرێ، چونکە ھەر زمانێک شتی وەھا تایبەتی تێدایە کە بەوەرگێڕاندن لەناو ئەچێ. کە وەھا بوو شاعیر ئەبێ ھەم زەوقی شاعیرانەی ھەبێ، ھەم لە وێژەی جیھان ئاگادار بێ. ھەواڵێک پرسیاری کرد سەبارەت بەم ڕاستەقینە ئەڵێن چی کە بەیتبێژ لەگەڵ ئەوەشا شوێنەواری زۆر گەورەی خوڵقاندووە جگە لە زمانی گەلەکەی خۆی زمانێکی تری نەزانیوە. وەڵام ئەمە بوو لەو کاتەدا ئەکرا شاعیری کورد خۆی بێ نیاز بزانێ لە زانیاری و وێژەی گەلانی تر، چونکە ژیانی کورد ساکار بوو. ئابوورییەکی ساکار و کۆمەڵێکی ساکار، بەڵام ئەمڕۆ لەو ساکاریییە، نە لە ئابووریدا و نە لە کۆمەڵ و ویستی کۆمەڵایەتیدا نیشانەیەک نەماوە. ژیانی کورد پێچ و قەمچی پەیدا کردووە و چارەنووسی تێکەڵ بووە لەگەڵ چارەنووسی جیھان. ئابوورییەکەی گۆڕاوە. شارنشینی و بازرگانی و سنعەت پەرەی سەندووە و شاعیری کورد ناتوانێ خۆی بپارێزێ لەو ھەموو گۆڕانە و ناچارە بۆ ئەمڕۆ و کۆمەڵی ئەمڕۆ شێعر بڵێ. \n\n«ھەژار» و «گۆران» ھەردووکیان فارسی و عەرەبی تورکی و کوردی ئەزانن و ھەردووکیان زمانێکی ئورووپایی تا ڕادەیەک کە بتوانن نووسراوی ئەو زمانە بە بێ یارمەتی وەرگێڕ بخوێننەوە شارەزان کە وەھایە لەم بارەوە بەرامبەر دێنەوە، بەڵام ئەگونجێ کە «ھەژار» بەسەر زاراوە جۆربەجۆرەکانی کوردییا شارەزاتر بێ، چونکە «کرمانجی ژووروو» کە لە ئێران پێی ئەگوترێ «بادینی»، باش ئەزانێ و لە شێعرەکانیا کە بەزاراوەی کرمانجی خواروون، وشەی کرمانجی ژووروو زۆر ئەھێنێ، وەک «بیرکم»، «ھەیڤ»، «شەپاڵ»، «چەلەنگ»و زۆر وشەی تر؛ تەنانەت «ھەژار» لە شێوەکانی زاراوەی کرمانجی خواروو کە لەئێران «سۆرانی» پێ ئەڵێن چەشنی «سنەیی»، «موکریانی»، «ھەولێری»، بە تایبەت شێوەی «دەشتی دزەیی» و «سلێمانەیی» کەڵک وەرئەگرێ و بەلایەوە زاراوە و شێوەکانی کوردی بەیەکەوە جیاوازییان نییە و شاعیری کورد ئەتوانێ لە وشەی ھەموویان کەڵک وەربگرێ، ئەم کارە لە شوێنەوارەکانی مامۆستا «گۆران»دا بەرچاو ناکەوێ. جا یا لەبەر کەم دەسەڵاتی بەسەر شێوەکانی کوردییا، یا لەبەر ئەمە کە پێی باش نەبووە لە شێعری سۆرانییا وشەی کرمانجی ژووروو بەکار بێنێ. \n\nکۆڕەکەی ئێمە لە دوای لێکۆڵینەوەیەکی زۆر بەم ئاکامە گەیشت کە لەناو کوردا شاعیرێک کە لە ناسکی زەوق و جوانی تەعبیرا بگاتە «گۆران» زۆر کەمە، بە تایبەت لە پێھەڵگوتن و پەسندی جوانی تەبیعەتا، لە باسی ئەوین و جوانی ئافرەتا کەس ناگا بە«گۆران». ھەڵبەت ئەوە کە ئەڵێین لەم ڕێبازەدا گۆران ڕێبواری تاقانە و چالاکە، مەبەستمان ئەمە نییە کە لە ڕێبازەکانی ترا دواکەوتووە. شێعری بەرزی «جیلوەی شانۆ» یا «تاقە ستارە» یا «دەروێش عەبدوڵڵا» یا «بۆ ھاوڕێم بێکەس» لەو شێعرە بێ وێنانەن کە بەراستی سامانی وێژەی کوردی دەوڵەمەندتر کردووە و گوڵزاری زەوقی شێعرناسانی بەھاراوی کردووە. کێ ئەتوانێ لە چەند دێڕی کورتا باسێکی ڕەوان ناسی وەھا باریک کە لە پارچە شێعری «تاقەستارە»دا ھاتۆتە گۆڕێ بەیان بکا؟ \n\nئەمە سەبارەت بە «گۆران»؛ ھەژاریش لە ھەرێمی شێعری حەماسیدا بێ وێنەیە. لە ڕۆشنایی ئەم ڕاستەقینەدا کە باسمان کرد بەم ئاکامە گەیشتین کە «گۆران» شاعیرێکی لیریک (غەنایی)یە و «ھەژار» ئێپیک (حەماسی)یە. ھەرکام لە ھەرێمی خۆیانا دەسەڵاتدارن؛ بەڵام کاتێ «ھەژار» لا ئەدا بۆ شێوەی «غەنایی»، یا «گۆران» ڕوو ئەکاتە مەڵبەندی «حەماسی»، کەمێک لە بەرزایییەکەیان کەم ئەبێتەوە. ڕەنگە «گۆران» لە شێعری حەماسییا کەم دەسەڵاتتر بێ تا «ھەژار» لە شێعری غەناییدا. \n\nشتێکی تریش ئەبێ بکوترێ، ئەویش ئەمەیە کە «ھەژار» لە «شێوەی نوێ»دا تەواو کەم دەسەڵاتی خۆی نیشان ئەدا و «گۆران» لەم شێوەیەدا لەپێشترە تا شێوەی عەرووزی بەڵام لە شێوەی عەرووزیشا شێعری گەورەی خوڵقاندووە. \n\nبە ھیوای ئەوە کە بڕوای خۆتانمان بە بەڵگەوە بۆ بنووسن. \nتا حەوتەی داھاتوو خواتان لەگەڵ."}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "تاپۆ و بوومەلێڵ", "poem_title": "تڕاژێدی سەیدەوان", "poem_description": "", "poem_text": "کۆمەڵ لەسەر ڕێگای راستە و ھەرچی لە ناو کۆمەڵەوە ھەستێ و باسی خواس و ویستی کۆمەڵ بکا، جوانە؛ چونکە ئەوەی وا بە ھەڵە دەچێ تاکە و کۆمەڵ کەم وا ھەیە رێگای چەوت بگرێتە بەر. \n\nکۆمەڵ بە لای منەوە بەم کەمایەتییە ناڵێن کە سوودێکیان ھەیە جیا لە سوودی گشتی و ھونەرێکیان ھەیە بەپێچەوانەی ھونەری کۆمەڵ. \n\nچینی پێکھێنەری، واتە ئەو کەسانە کە زۆربەن و ھەمیشە روویان لە ژیانی مرۆڤایەتی و بەرزکردنەوەی پلە و پایەی ژیانی ئینسانییە، بە لێکدانەوەی من کۆمەڵ بەوان ئەکوترێ؛ ئەوانن کە خەمیان وەک تەم ومژی سەر چیا وایە و شادییان چەشنی پێکەنینی ھەوەڵ زەردەی خۆرەتاوە؛ ئەوانن کە ھونەریان ئێسک سووک و لە دڵ نزیک و خوێن شیرینە؛ ھونەرێک کە بەخشڵی خۆماڵی رازاوەتەوە و ڕەنگ و بۆن و تامی بێگانەی پێوە نییە، بەڵام لەگەڵ ئەوەشا لە ھەموو شوێنێک چ لە ناوخۆو چ لەدەرەوە ھەر جوانە، چونکە مانای بەرزی جوانی ئەو جوانییەیە کە پێوەندی بە ھەرێمی بەر پانی جوانەوە ھەیە و لەگەڵ باسی خاوەنیی یەک مانان؛ لە ھەموو لایەک و بەلای ھەموو کەسەوە بەرزە. \n\nژیانی خێڵاتی ھێندێ خوو و رەوشتی تایبەتی خۆی ھەیە، کە یەکیان دڵاوایی و بەخشین و ماڵی دنیا بەلاوە کەم بوونە، چونکە لەو چەشنە ژیانەدا ئاسان بژیوی و کەم بەڕێ چوون ھەیە و باری ژیانەکە چەشنێکە کە ئادەمیزاد بەرامبەر بە پاشەکەوت کردن و بیر لە بەیانی ژیان کردنەوە بێ دەربەست دەبێ. لەبەر ئەوەیە کە کورد سەربەرزی و ئازایەتی ومیوانگری زۆرە و بەیتی «سەیدەوان» داستانی ئەم چەشنە ژیانە ئەگێڕێتەوە. بەداخەوەم کە وێژەی ئێمە لە ناو گەلانی جیھاندا بڵاونەبۆتەوە، دەنا خوا عالم کە بەیتی «سەیدەوان» زۆر لە «ھاملێت»ی «شکسپێر» بەرزترە. شکسپێر لای وایە «ھەبوون» یا «نەبوون»، مەبەست یەکێ لەو دوانەن؛ بەیتبێژی «سەیدەوان» ئەڵێ: \n\n«دیلان یا ماتەم.» کامیان مەبەستی ژیانە؟ ! \n\nقارەمانی شکسپێر «ھاملێت»ی باوک کوژراو؛ دایکی خەیانەتکار و مامی پیاوکوژ بوونە ھۆی پەژارەی «ھاملێت»؛ بەڵام لە بەیتی «سەیدەوان»دا باوکێک سێ کوڕی گەنجی ئەمرن، کە یەکێک بە دەستی باوکەکە ئەکوژرێ. \n\nخەمی «ھاملێت» بەئەندازەی پەژارەی «عەبدولعەزیز»ی ڕۆڵە کوژراو گران نییە. جا با بچینەوە سەر داستانی «سەیدەوان». \n\n«رەبی خودایە ئەتۆ ھەوری رەحمەتی بێنی لە لای قیبلەی موبارەک. لە داوێنی فەڕەنگییان. لەسەر قەبری پیر خدری ھەڵبڕێژی. \n\nکێ دیویەتی لەسەر سێ کوڕان ڕا بووک بچنەوە ماڵی بابیان بە کیژی؟»\n\n«عەبدولعەزیز»ی داسنی، سێ کوڕی ئەبێ بە ناوی «سەیدەوان» و «نێچیروان» و «مەلکەوان». سێ کوڕی گەنج کە کاتی ژن ھێنانیانەو سێ بووکیان بە ڕۆژێک بۆ دێنن. عەشیرەتی داسنی ھەموو لە شایی و زەماوەندا بەشدارن، «مەلکەوان» شەوی ھەوەڵ «پەردووگیر» ئەبێ و ئەمرێ خەفەتێکی گەورە ئەخاتە سەر دڵی باوکی، بەڵام «عەبدولعەزیز» کوردە، سەرۆکی خێڵی «داسنی»یانە، چۆن ڕووی ھەیە بە عەشیرەتەکەی بڵێ: \n\n«دەستی دیلان بەردەن و بڵاوی کەن!»\n\nراستە کە کوڕ مردن پشت شکێن و بڕست بڕە، بەڵام ئەی سەرۆکی چی؟ ئەی پیاوەتی و میوان خۆشەویستی چی لێ بکا؟ «عەبدولعەزیز» دەنگ ناکا و ھەڵپەڕکێ و زەماوەند ھەر دەمێنێ. تا شەوی دووھەم دەشتەوانان ھەڵی دەدەنێ کە «نێچیروان» لە رەوەز، تووش و چڕە ھەڵدێراوە و مردووە. دیسانەوە باوکی کۆس کەوتوو برینی ئەکولێتەوەو خەم و بەھەموو گرانییەکەوە ئەکەوێتە سەر دڵی و بیر ئەکاتەوە دوو کوڕی جوانەمەرگ بوون، ئەم زەماوەندە شوومە، ئەم بەھارە بێ فەڕە، بێ فەڕە دزێوە، چی بکا؟ \n\nئایا لەگەڵ ئەوەشا کە تەرمی دوو کوڕی لەبەر دەستییەتی، زەماوەند ھەر بمێنێ؟ ئەگەر بە داسنییان بڵێ: من زەماوەند ناگێڕم و ئێوە ھەڵپەڕکێ بوەستێنن، چی پێ ئەڵێن؟ ! \n\nئاخۆ ناڵێن: «عەبدولعەزیز، پیرە، خەرفاوە و پیاوێکی ئاخر شەڕە؟»\n\nئەمانە ژێردەستی خۆی؛ بێ جیاوازی کوڕە داسنی کوڕی ئەون و ھەموو ئەوڕۆ لە شادی ئەوا بەشدارن. میوانن گەڕی ھەڵپەڕکێ گەرمە، کیژ و کوڕی داسنی خەریکی «رۆینە» و «سوێچکەیی» و «چۆپی» و «سێ جارە»ن. ئاخۆ بچێتە ناویان و بەپڕمەی گریانەوە بڵێ: «ئەی کوڕ و کیژی داسنی دیلانەکەتان بەردەن، لە باتی شایی، شین بگێڕن، «مەلکەوان» و «نێچیروان» مردن و ئێوە بۆ دوو زاوای نەماو شایی ئەکەن! ؟» بەڵام نا، عەبدولعەزیز کوردە، ئەوانەش میوانن. رەوا نییە زەماوەنەکەیان بشێوێ. ئەی دڵی پەژارەداری چی لێ بکا؟ ئەم ھەموو خەم و دەردە بۆ کوێ بەرێ؟ \n\nوا باشە لە ئاوایی دەرکەوێ، پەنا بەرێتە بەر داوێنی چیا، خەفەتی بدا بە دەم شەماڵی سەرشێتی شیو و دۆڵا. با لە ھەرای ھەڵپەڕکێ رزگار بێ، ئاگری بەجۆشی دەروون ئەیبا، ئەیبا تا ئەو جێگایە وا رێبازی مەڕو بزنە کێوییە. لە ژێر بەردێکا ئارام ئەگرێ، بەڵام دڵی وەک ئاوی سەر ئاگری بەتین ئەجۆشێ و ھەڵئەچێ. فرمێسکی گەرمی بەسەر گۆنای پڕ چینیا دێتە خوارەوە! \n\nدەوروبەری بەھارە، بەڵام چ بەھارێک، بەھارێکی رەش و ناحەز، ناحەزتر لە ھەموو زستانێک. \n\nچاوی تیژی وەک ھەڵۆی پیری چیا ئەڕوانێتە ئەو بەری دۆڵەکە؛ بەھانەی لە ماڵ دەرکەوتن و کۆڕی زەماوەند جێھێشتنی ئەمەیە، کە دەچێ گۆشتی راوێک بێنێتەوە. لێرەدایە کە تڕاژێدی دەگاتە ئەوپەڕی خۆی، دەستێکی بەھێز لە کاردایە بۆ پەروەراندنی دڵتەزێنترین بەسەرھات. \n\nدەوروبەر بەھارە، گیا شینە لاسکی ناسکی گوڵی کێوی بە دەم بای نەرم و نیانەوە ئەلەرێتەوە. دڵی باوکێک پڕ لە مەینەت، پەردووی زاوای دوو کوڕی گەنج بە تاڵە، دوو بووک چاوەڕوانە، داسنی لە شایی و خۆشییا نوقم بوون. «عەبدولعەزیز» گاھێ بە دڵیا دێ: «دووانم مردن، «سەیدەوان»م ماوە! ژیان شایییە یا شینە؟ !»\n\nدەنگی گۆرانی بێژ و دەھۆڵ و زوڕنای ناو دێ کە زۆر دوور لە دەرەوە دێتە بەر گوێ، ئەو جارانە وا شەماڵ ئەیھێنێ، ئەڵێ: «ژیان شایییە!» دوای مردن، ھەموو دەمرن، چونکە لە ھەوەڵەوە نەبوون، ھاتن و پاشان ڕۆیشتن، کە وەھایە ژیان قۆناخێکی کەم خایەن و کورتە لە نێوان دوو نەبوونی درێژ و بێ بەستێنا. ھەرا و بگرتنێکە لە بەینی دوو بێدەنگی و ھەدادان، کە وەھایە ژیان شایییە و بۆ نەمانی بێدەنگی ماوە زۆرە، بەڵام دۆڵی کپ و خامۆش کە ئەڵێی گریانێکی بە کوڵی پیاوانەی لە گەروودا بەستراوەتەوە، ئەڵێ: «نا، نا، ژیان ماتەمە، ژیان کۆس کەوتنە، ژیان لە گۆ کەوتنی دوو لێوی پڕ بزەیە!»\n\nبا، لەوبەری دۆڵەکەوە یاری بە مووی زەردی ریشی بزنە کێوییەک ئەکا و لێکی ئەدا و ئەیھۆنێتەوەو «عەبدولعەزیزی» بە چاوێکەوە کە فرمێسکی مەینەتی تێزاوە، ئەڕوانێتە ئەو مووە زەردانە کە ئەڵێی پرچی «گوڵە بەڕۆژە» یا قژی «گەنمەکابە»یە و با ئەیشەکێنێ. وا ئەزانێ بەڕاستی مووی ریشی بزنە کێوییە. تەقەی تفەنگ ھەڵدەستێ، وەک پڕمەی گریانێکی بە کۆڵ ئەچێ، نا ئەڵێی قاقای پڕ لە تەوسی ئینسانە بەژیان! شتێکی زیندوو لە پشت بەردێکەوە ئەکەوێتە خوارەوە، وا دیارە پێکراوە. «عەبدولعەزیز» دەگاتە سەری، ئەبینێ «سەیدەوان»ە، مووی زەرد و خوێنی سوور دەم و چاوی سپی لە سەرگیای سەوز تێکەڵ بوون؛ ھەناسە لە سینگی چیادا قەتیس ماوە، کەو لە قاسپە کەوتووە، ڕۆژ خۆی لە ژێر ھەورێکی چڵکنا شاردۆتەوە! \n\n«عەبدولعەزیز» چی بۆ ماوەتەوە؟ ! دانیشێ، چونکە ئەژنۆی ھێزی نییە؟ لە بێدەنگی ئەترسی و ناشتوانێ بگری، چونکە پەشۆکاوە، ھەموو دنیا لەبەر چاوی دەبێتە یەک پرسیار: ژیان شینە یا شایییە؟ ! خەم لەوە گەورەترە کە لە دڵی پیر و ناسکی «عەبدولعزیز»ا جێگای ببێتەوە، ئەپاڕێتەوە، لەبەر خوا ئەپاڕێتەوە: \n\n«رەبی خودایە بای ڕەحمەتێ بێنێ لە لای قیبلەی مومبارەک\n\nلە داوێنی فەڕەنگیان. بیدەی لە خەمی «عەبدولعەزیز»ی و\n\nلەبەحری خوێیەی تێپەڕێنی!»\nچەند خەمێکی گەورەیە، خەمی «عەبدولعەزیز»ی داسنی کە دوو کوڕی ئەمرن و یەکێکی بە دەستی خۆی ئەکوژێ؛ لە کاتێکا بەھارە و کاتی بووژانەوە و ژیانە. بەیت بێژ چ تڕاژیدییەکی بەرزی پێکھێناوە، گیانی نەمری شادبێ."}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "تاپۆ و بوومەلێڵ", "poem_title": "نومایشنامەی سەیدەوان", "poem_description": "", "poem_text": "[دەنگی دەھۆڵ و زوڕنا، لە دوورەوە، لە مەتندا]\n\nوێژەر: \n\nدەواری ڕەش وەک خاڵی سەر گۆنای کیژێکی جوان و لە داوێنی دەشتی سەوزی بەگوڵ خەمڵیو بۆتە نەخش. بەھار ئەڵێی گیانی ئەوینە ئەھەژێتە ناو ھەناوی سروشت. زەردەی خۆرەتاو کراسی خارای کردۆتە بەر چیا بەرزەکان. ڕووباری کەف چەرێن وەک کەحلانی تازەگیراوە حیلەی دێ و بەرەو نشێو پەل ئەکوتی. لکی بەرزی ھەموو دارێک بەتیشکی خۆر، زەردەی تێ زاوە ئەڵێی دار ھەموو لەشی بۆتە چاو و ئەڕوانێتە ئەو مەلە ئەویندارانە کە بە جریوەی خۆیان بەستەی بەھار و ژیان بە گوێی گۆلاوی مەندی چاو بە خەوا ئەخوێنن. دەھۆڵ کوت و زوڕناژەن لە مەیدانێکا کە بە دەواری ڕەش دەورە دراوە، خەریکی لێدانی ئاھەنگی «سەحەری»ن. خەوی خۆشی پاش شەکەتی، وەک دڵدارێ کە تازە ھاتبێتە جێژوان و بەپەرژینی دەستەملان و داوی لەسەر لێودانان ڕێگای سڵی و ڕاکردنی لە دڵبەر تەنیبێ، ماوەی نەدەدا دوو پێڵووی چاوی گەنجان دەس لەیەک بەردەن، بەڵام دەنگی نرکەی دەھۆڵ و زوڕنا بە ئاھەنگی دڵبزوێنی «سەحەری» وەک شەپۆلی بۆنی گوڵاڵە خۆی ئەکرد بە دەلاقەی گوێی لاواندا و لەگەڵ خۆیا چەپکێ ھەستی سووری دڵدارانەی ئەخستەسەر سینەی دڵ. ھەر چاو بوو وەک پەنجەرەی بەرەو خۆر ئەکرایەوەو ھەر لاوی تاسەباری ھەڵپەڕکێ بوو ڕائەپەڕی و ڕووی ئەکردە گۆڕەپانی جێگای ھەڵپەڕکێ و زەماوەند. پاش ماوەیەک دەوار چۆڵ ببوون و مەیدان لەبەر حەشیمەت جمەی دەھات. میری عەزیزی سەرۆکی عێلی داسنی لە خێوەتی سپی خۆیدا کە ئەتکوت تاکە چڵی سپی ناو ڕیشی ڕەشە، دانیشتووە. چەن ڕیش سپی و کەیخودای داسنی لەلای دانیشتوون و چەند نۆکەر دەس لەسەر دەسکی خەنجەر چەشنی پەیکەرەی بەردین، بێدەنگ وەستاون. عەزیزی داسنی ڕوو ئەکاتە ڕیش سپی و مەزنە پیاوەکان و ئەڵێ: \n\n-«ئەمڕۆ ئەڵێی ڕۆژ بۆیە ھەڵاتووە تا لە شادی منا ھاوبەش بێ. حەفتا بەھارم بەڕێ کردووە، بەڵام بەھاری ئەم ساڵ پێش ئەوەی سەری «سیپانی» بڕازێنێتەوەو چیای مەغڵووبی بخەمڵێنێ، لە دڵی منا خێوەتی ھەڵداوە. لەدارایی و سامانی جیھان سێ کوڕم ھەیە کە ئەمڕۆ زەماوەنی ھەرسیانیانە. ئەمە بۆ باوکێکی پیر، نیشانی ئاخر بەخێرییە. کوڕە جەحێڵی داسنی ھەر وەک لە ڕۆژانی سەختی شەڕ و کوشتارا شان بە شانم وەستاون لە شایییەکەشما بە ھاوبەشی پڕ بە دڵیان، دڵمیان گەشاندۆتەوە. ھەزار و ھەزار بار شوکر خوای مەزن؛ من گەنجی خۆم لەم سێ کوڕەدا بەدی ئەکەم. نێچیروانم کوڕی شەڕو گۆوەند و مەیدانە، مەلکەوانم گەورەی خێڵ و سەپان و شوانە، سەیدەوانم خانی خانان، قسە لە پێشی دەرک و دیوانە.»\n\n[مووسیقای کورت. ورتە ورت و پچەی چەند کەسێک]\n\nمیر عەزیز [بەحەسرەتەوە]: «نە؛ لە کاری گەورەی خێڵی داسنی ناچێ. لێم دەکەن بە پەڕۆی شین و بەسەر شانما ئەیدوورن. بەیانی لەناو ھەموو دەوارێکا لە دیوانان، لە گەڕەک و کۆڵانان ئەیکەن بە بەند و باڵۆرە و ئەڵێن عەزیز زەماوەندی تێکدا. دڵی گەنجانی داسنی شکان. نە. دەنگ ناکەم. با لە دڵی منا کوندەبووی مەرگ بخوێنێ. با لەگەڵ ھەر پێیەک کە کۆڕی ھەڵپەڕکێ بەسەر زەوییا ئەدا، بەندێک لە دڵی من بپسێ و با خرمانەی خەم لە دەوری سەرم بھاڵێ، بەڵام نەڵێن عەزیز میوانی لە ماڵی خۆی دەرکرد. با نەڵێن جیاوازی دانا لە نێوان کوڕی خۆی و کوڕی عەشیرەتەکەیا. خوایە بریا شوانێک بوایەم و بمتوانیایە پەژارەی مەرگی «مەلکەوان»م لە گەرووی شین گێڕی شمشاڵەوە بڕژاندبایەتە ناو دۆڵی چیای سیپان تا ئاگرێکی وەھای تێ بەربوایە کە ھەتا ھەتایە نە چڵە گیایەکی لێ شین بوایە و نە ئاسک و مەڕەکێوی بە ھیوای بەفراوی ژێر بەفری چەند ساڵە لێی ببوایەن بەمیوان؛ نە قەت جارێکی تر شەنگەبێری و شۆڕەسواری خێڵاتی کوردەواری بیکەن بە جێژوان. بەڵام من مەزنی عێلی داسنیم. شین گێڕانم شوورەییەو دەستی ھەڵپەڕکێ بەردانم لێ ناوەشێتەوە. خودایە سەبرێکم دەوێ و بەئەندازەی دڵۆپی زەریای وان و زێیە بادینان، بە قەدەرایی گەڵای داری جەنگەڵی سەردەشت و مەریوان». \n\nوێژەر: \n\nمیر عەزیزە کۆرەی داسنی سێ بووکی بە ڕۆژێک بۆ سێ کوڕی گەنجی ھێناوە. سەرۆکی پیری عێلی داسنی لە ھەموو تیرەو خێڵەکانی عەشیرەتەکەی خۆی گێڕاوەتەوە و کۆڕی زەماوەند و ھەڵپەڕکێ گەرمە. خۆشخوان و بەیت بێژ، لاوک و حەیران ئەڵێن. لەم کاتەدا سەیدەوان دێتە ژوورەوە و بە چاو باوکی تێئەگەیەنێ کە کاری پێیەتی. سەیدەوان ھەواڵێکی پێیە کە ئەترسێ ئەگەر بۆ باوکی بگێڕێتەوە، داری پیر و بە سێبەری عێلی داسنی، واتە میر عەزیز بە گەردەلوولی ژاراوی ھەواڵەکە لە پێ بکەوێ و ڕیشەی وشک بێ. دڵی باوک لە پەنچەرەی تەم گرتووی چاوی سەیدەوانەوە ئەڕوانێ و ھەورێکی ڕەش بەدی ئەکا. لەبەر خۆیەوە ئەڵێ «چی بووە سەیدەوان؟ !»\n\nزۆر جار ھەیە ئادەمیزاد پێی خۆشە بزانێ و ناوێرێ بزانێ. ئەیەوێ دەستی بەو پووشە بێ ھێزەوە بەند بێ کە پێی ئەکوترێ ھیوا. ئیتر بیر ناکاتەوە، دەریا دەمی شەپۆڵی کردۆتەوە بۆ ھەڵلووشینی! میر عەزیز داسنیش ئەیزانی کە کۆسپێکی گەورە یا کۆستێکی کەوتوو ئەم ھەموو خەم و تەمەی باراندۆتە سەر چیمەنی تێراوی تازە شین بووی ڕوخساری سەیدەوان. لەبەر ئەمە تەنیا توانی دیسانەوە ھەر ئەمە دووپاتە بکاتەوە: «چی بووە سەیدەوان؟ !»\n\nسەیدەوان و میر عەزیز لە ڕەشماڵ و خێوەت و دەوار دوور کەوتبوونەوە. دەنگی دەھۆڵ لە دوورەوە لەگەڵ ھەرای کوڕە داسنی و ھەوھەوی سواری تەقڵەباز تێکەڵ ئەبوو. لەبەردەم ئەم باوک و کوڕەش جارجار جوڕڕەیەک ئەیجریواند و کۆڕکۆڕەیەک دەرئەپەڕی. ئەتکوت گیانێکی پاکە و پەلەیەتی بۆ گەیشتن بە بەھەشت. چاوی پرسیاری میر عەزیز وەک ھەناسەی گەرمی دەشتی گەرمێن؛ لێوی وەک سوورەگوڵی سەیدەوانی شەقارشەقار ئەکرد. بەڵام ئەو دوو لێوە، ئەو دەمە کە ھەمیشە ھەواڵی ھاتنەوەی قاز و قورینگیان دابوو بە میر عەزیز و موژدەی بەھار و ژیانیان ھینابوو، چۆن ئەیانتوانی بە باوکێکی بە ھیوا بڵێن ماڵی دڵت کە لەسەر سێ کۆڵەکە ڕاوەستابوو بە ترازانی کۆڵەکەیەکیان خەریکی ڕووخانە؟ ! \n\nسەیدەوان لە پڕ بە سۆزەوە دەستی کرد بە زەمزەمەی ئاھەنگی «گوڵە جوان»و گەیشتە سەر ئەو بەندە -«وەرە ئەمن تۆ دەستان تێکەڵ کەین/ چونکە مردن داعبایەکی زەڕەندەیە/ نە لە کەسمان خۆش دەبێ و نەلە کەسمان دەبوورێ». \n\nسەیدەوان بێدەنگ بوو. دەنگی دەھۆڵ و ھەرای ڕەشماڵ و جریوەی مەلی بەھار بڕا، بۆ کورتەیەک سروشت مرد، ژیان کاس بوو. میر عەزیز پرسی: «کامەیان؟ !»\n\nسەیدەوان کوتی: «مەلکەوان!»\n\n[مووسیقا]\n\nوێژەر: \nمەلکەوان پەردەگیر بوو، بەڵام ئەمە دوایین خەمی عەزیزی داسنی نییە، لە بەرنامەیەکی ترا لەسەر ئەم تڕاژێدییە دڕاماتیکە ئەڕۆین. خواتان لەگەڵ."}, {"poet": "سوار کوڕی ئەحمەد ئاغای ئیلخانیزادە", "poet_description": "['ناو : سوار کوڕی ئەحمەد ئاغای ئیلخانیزادە', 'ناسناو : سوارە، شەنگەسوار', 'لەدایکبوون : ٢٦٣٦-٢٦٣٧ی کوردی؛ تورجان، سەقز', 'کۆچی دوایی : ٢٦٧٤-٢٦٧٥ی کوردی، تاران', 'تەمەن : ٣٨ ساڵ', 'مەزار : گوندی حەمامیان', 'ناسراو بە : باوکی شیعری نوێی کوردی (لە ڕۆژهەڵاتی کوردستان)', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/سوارە_ئیلخانیزادە\\'>ویکیپیدیا</a>']", "book": "تاپۆ و بوومەلێڵ", "poem_title": "درێژەی نومایشنامەی سەیدەوان", "poem_description": "", "poem_text": "سەلام لە گوێگری بەڕێز. بێگومان ماوەکەوتنی نێوان دوو یا چەند بەشی داستانێک بەیەک حەوتوو، ئەتوانێ زیانێکی زۆر، بەھێژایی نووسراوەکە لە لایەکەوە و لەلایەکی تریشەوە بە تێگەیشتن و پێخۆشبوونی گوێگر یا خوێنەرەوە بگەیەنێ. من لە ڕیزی ئەو کەسانە نیم کە ئەڵێن وا باشە بۆ ئەوە داستانێک تەئسیری ھەبێ، بەتایبەت ئەگەر نووسراوەیەک بێ بۆ ڕادیۆ و تەلەفزیۆن، لە جێگایەکی حەستەم و گرنگا ببڕێتەوە تا گوێگر چاوەڕوانی بەشی دووەمی بکا، چونکە لام وایە نووسراو ئەبێ گیرایی و کێشەری ئەوەندە ھەبێ کە خوێنەرەوە یا گوێگر نەتوانێ دەستی لێ ھەڵگرێ و گوێی لێ کلا کات. نەک لەبەر ئەمە کە بزانێ پایانەکەی بە کوێ ئەگا. کەسێ کە لەبەر ئانتریگ و ڕووداو گوێ لە داستان ئەگرێ و چەشنی نووسینەکەی لا گرنگ نییە، لەباری ھەستی ھونەرییەوە چەشنی مناڵێکە کە گوێ لە ئەفسانە و جنۆکە و دێوو پەری ئەگرێ. \n\nپاش ئەم سەرەتایە، لە بەرنامەی پێشوودا کوتمان کە میر عەزیز سەرۆکی عێلی داسنی لە ڕۆژێکا سێ کچی بۆ سێ کوڕەکەی ھێنا و تەواوی عەشیرەتی داسنی بانگ کرد بۆ زەماوەند؛ بەڵام چارەنووس شتێکی تری لە ناوچاوانی میر عەزیزی پیر نووسیبوو. ئەبوو لێوی لە جیاتی زەردەی پێکەنین لەرزەی گریان لێی بێتە میوان. مەلکەوان پەردەگیر بووە. \n\nمیر عەزیز: \n\n-«بەھارە، بەھارە، بەھارێکی سەر بە زستانە\nلەلایەکەوە مەیتی مەلکەوان ھێزی ئەژنۆ و سۆمای چاوانم لەبەر دەستانە\nلەلایەکی دیکەوە سەمایە، ھەڵپەڕکێیە، جلیت و تەقڵە و دیلانە! \nبڕوانە ھەوری دە عاسمانێ، لە من وایە چاوی عەزیزی داسنییە و پڕ لە گریانە\nبەڵام ئەگەر بڵێم ھۆ خێڵی داسنی دیلانی بەردەن\nسۆرانییان دە خمێ گرن\nدەڵێن عەزیزە کۆرە پیرێکی ئاخر شەڕە، میوانی دەردەکا لە دەرک و دیوانێ\nخودایە ئەگەر عومری نووحم ھەبێ\nلەگەڵ سەبری ئەییووب، لەگەڵ دەوڵەتی جومجومە سوڵتانێ\nقەتم سوکنایی ناکاتە ئەو دڵەی قەلەندەری بابان وێرانێ. \nبەھارە، بەھارە، چەند بەھارێکی لە من شین دەنوێنێ. \nتۆ خودا گەلی داسنییان کێ دیویەتی لە دەورەتی زەماناندا\nلەسەر مەیتی شۆڕەسواری ڕەنج بەخەسار، \nلەباتی قورعان و کەلامێ، \nخۆشخوان و گۆرانیبێژ، ئایشە گوڵ و ھەوای سوێسکەیی بخوێنێ؟»\n\nوێژەر: \n\nپیری دڵ شکاوی کوڕمردوو لەگەڵ ھەستی خورۆشانی خۆیا شەڕیەتی؛ ھەناوی گڕگرتوو ھانی ئەدا بچێتە ناو کۆڕی ھەڵپەڕکێوە بڵێ: «بەسیەتی! ئێوە لەسەر لەشی ساردەوەبووی لاوێکی ڕەنجەڕۆ ھەڵئەپەڕن. بەڵێ! مەلکەوان مرد و دیلان دوایی ھات؛ بەڵام ھێزێکی تریش لە دەروونیا ھەیە بەرەنگاری وەستاوە و بە تانەوە پێی ئەڵێ: نا پیرە پیاو! تۆ کوڕێکت مردووە، دوو کوڕی ترت ماون، تۆ کاتێ بووی بە گەورەی داسنییان، لەسەرت نووسرا ھەموو لاوانی خێڵەکەت بێ جیاوازی بە کوڕی خۆت بزانی. نە، میر عەزیز! بۆ کارێکی تێپەڕیو شوورەیی مەھێنە سەر خۆت. بەتەنیا باری گرانی ئەو ماتەمە ھەڵگرە و لێیان گەڕێ با لاوان لە خۆشی و شادییا نوقم بن.» میر عەزیز کوردەو ئیتر نایەوێ بڵێم سەر بۆ کامە ھێزی دەروون دائەنەوێنێ. بەڵام زەماوەند ھەر وا گەرمە، تەنیا دڵی باوکی پیر و کوڕێکی تازەی ژێر لووتکەیەکی بەفرین لەسەری سیپانێ ئەزانن چ کۆستێکی گەورە کەوتووە. \n\nعەزیزی داسنی ناچارە ھەروەک جاران بەدەم میوانەکانیەوە پێبکەنێ. سەر لە خێوەتی پیاوماقووڵان بدا و بچێتە ناو ڕەشماڵی گەنجانەوە تەنانەت ناچارە گەڕێک لەگەڵ گەنجەکانا ھەڵپەڕێ و شانازی بدا بەو گەنجانە کە پاشان بۆ دەزگیرانەکانی خۆیان بگێڕنەوە بڵێن ئێمە لەگەڵ گەورەی داسنییان لە کۆڕی ھەڵپەڕکێدا دەستمان گرتووە. تڕاژێدی لێرەدایە، دڵێکی بریندار ناچارە بە دەستی خاوەنەکەی خوێ بکاتە سەر برینیا. ناچارە، چونکە گەورەی خێڵەکەیەتی. چونکە کوردە و میوانی ھەیە؛ بەڵام ئاخۆ ھەر بەمە دوایی دێ، یا تەبیعەت ئەیەوێ گەورەترین تاقیکاری لەسەر عەزیزی داسنی بکا بۆ ئەوەی بزانێ ئەم قەڵا لە پۆڵا داڕژراوە کەی تێک ئەشکێ و کام بەڵا دەستی ئەگاتە ئەو لووتکە بەرزە، کە ناوی ئادەمیزادە؟ ! [مووسیقای کۆتا] [دەنگی شەو]\n\nمیر عەزیز [حاڵەتی دۆعا و پاڕانەوە]: \n\n-«ئەی شەو! ئەی قەڵای مێردان! ھەمیشە لە لام خۆشەویست بووی. لە کاتێکەوە بە گەنجی دەوارەودەوار لە ژێر باڵی ڕەشتا ئەگەڕام و کێشکی خێڵاتم ئەکێشا، لەو کاتەوە کە تۆ یارمەتیت ئەدام و گرانی خەوت ئەخستە سەر پێڵووی چاوی خاو و خێزانی یارەکەم و من تاریکایی تۆم ئەکرد بە جێژوان. خودایە گەنجی چەند خۆشەو مردنی گەنجان چەند تاڵە؛ بەڵام ئەی شەو! ئێستە من پڕ بەدڵ لێت ئەترسم؛ لە ناوچاوانی گرژ و مۆنت لە تاریکی و تەنیاییت ئەترسم. خەو لە چاوم تۆراوە. چاوەڕوانم ئەستێرەی بەیان لەسەر ھەوار ھەڵێ و دەروازەی بەیانی بکرێتەوە. چەند دوور و درێژ و بێ سنووری ئەی شەوی ڕەش!»\n\n[دەنگی چەند کەسێک، تێکەڵ و پێکەڵ و ورتەورتی ئەسپایی]\n\nشوان: \n\n«داخی گرانم، میرم! کاتێ ئێمە گەیشتن ھەناسەی دوایی بوو!»\n\n[مووسیقای توند و بەتەوژم -زەربەیی-]\n\nمیرعەزیز: \n\n«کامەیان؟ ! نێچیروان یا سەیدەوان؟ !» [بەسەرسوڕمانەوە دەیڵێت و دەنگی دەلەرزێ]\n\nشوان: \n\n«نێچیروان گەورەم! لە ڕەوەزێکی بەرز کەوتۆتە خوارەوە!»\n\nمیر عەزیز: \n\n«بیبەن لە پەنا گۆڕی مەلکەوان بینێژن؛ ھەواڵ بدەن بە سەیدەوان. منیش ھەر ئێستا ئەتانگرمەوە. بەڵام نابێ کەس بەم باسە بزانێ!»\n\nوێژەر: \n\nکۆڵەکەیەکی تریش ڕووخا. ئەستێرەیەکی تریش ڕاخوشی و توایەوە. بەسەرھات چی لە گیانی عەزیزی داسنی دەوێ؛ لە زەماوەندەوە تا مردن، لە ھیواوە تا ھومێدبڕان، لە بەھارەوە تا زستان؛ ڕێگایەکی دوورە، بەڵام تەبیعەت ئەیەوێ لەیەک چاوترووکاندنا میرعەزیز داسنی بەم ھەموو ڕێگایەدا ڕابکێشێ؛ چۆن ئەبێ؟ ! \nبا بمێنێتەوە بۆ بەرنامەیەکی تر. خواتان لەگەڵ."}]