[{"poet": "میرزا حەسەن کوڕی میرزا قاسمی قازی", "poet_description": "['ناو : میرزا حەسەن کوڕی میرزا قاسمی قازی']", "book": "دیوانی سەیفولقوزات", "poem_title": "ئەگەر دەپرسی باسی ئەو ناوە", "poem_description": "", "poem_text": "ئەگەر دەپرسی باسی ئەو ناوە\nحوکمی ئازادی ئیعلان کراوە\n\n\nحوکمی دەوڵەتە ڕوو قەت نەگیرێ\nپێچ بپێچنەوە، حیجاب هەڵگیرێ\n\n\nلایاندا خانمان، چادری ڕەش لەسەر\nوەک ڕۆژ لەژێر هەور سەریان هێنا دەر\n\n\nچارشێویان لادا لەسەر گۆنای سوور\nدەرکەوتن سینگ و باسکی وەک بلوور\n\n\nنێو سینگ و مەمک و قەد و باڵایان\nچەند جوان دیارن ئاڵوواڵایان\n\n\nبەو چلەی زستان، ناخۆش بێ بێتۆ\nهەرزان بوون سێو و هەنار و لیمۆ\n\n\nباسک دەرخران، بەرۆک هەڵدڕان\nقەد باریک کران، کەفەڵ هەڵخڕان\n\n\nهەروەک ئاسمانە ئەوڕۆ خەیابان\nورشەورشیانە مانگ و ئەستێران\n\n\nچوار چوار و سێ سێ، بە جووت دێنە خوار\nتاوسن، بازن، شەهێن و شمقار\n\n\nکەون، کۆترن، قورینگن، پۆڕن\nمامزن، ئاسکی ناسکی چاوشۆڕن\n\n\nهەر عەیش و بەزم و شەوق و شادییە\nوەک حۆرین، بیری مردنیان نییە\n\n\nپەرچەم لەسەر ڕوو پرش و بڵاون\nوەک مسک و کافوور تێکەڵ کراون\n\n\nحەبەش و ڕۆم و زەنگی شەڕیانە\nزولف و خاڵ و ڕوو، زەدوخوردیانە\n\n\nلە دواوە دەستەی زولفان سەر بڕان\nسەر، شانە کران، پەرچەم هەڵکران\n\n\nبۆ فووتباڵ دەچن، سیرک و تیاتر\nکچ لە پێشەوە، کوڕان لە دواتر\n\n\nکچ و کوڕ تێکەڵ، هەروەک شەکر و شیر\nپیاو و ژن، ژینیان وەک یەک جوان و پیر\n\n\nوەرزشێ دەکەن، زۆرانێ دەگرن\nعەیب و عار نییە، نابێ تێک فکرن\n\n\nباسک ڕاست دەکەن، خۆ دادەنوێنن\nسینگ ڕەپێش دەخەن، لاقان هەڵدێنن\n\n\nئەوجار هەر کەوتن بۆ کوڕ لایقە\nلە ژێر و لە سەر، هەر ئەو فایقە\n\n\nژن و پیاو وەک یەک، زەحمەت دەکێشن\nفەرەنگی بەوەی لێمە لە پێشن\n\n\nسیلاح هەڵگیران، سجیل وەرگیران\nبۆ دوو ساڵ خزمەت بە سەرباز گیران\n\n\nسەرڕووتی و مەستی، جەڵدی و تەڕدەستی\nڕەقس و هەڵپەڕین لە بڵیندی و پەستی\n\n\nفوتباڵ و وەرزش، بازدان و پەڕش\nلە خیابان و باغ، سەیران و گەردش\n\n\nلە دانیشتندا کڵاو نەماوە\nکڵاوداگرتن لەجێی سڵاوە\n\n\nئەوانە چاکن بۆ عەسری حازر\nویۆڵۆن، پیانۆ، ڕادوێ و تیاتر\n\n\nعەبا و عەمامە کەمیان بمێنن\nمەلایان چیدی خۆیان نەنوێنن\n\n\nنوێژ و ڕۆژوو و حەج، سەرفیترە و زەکات\nخەتم و تەهلیلە و خێر و حەسەنات\n\n\nتەکیە و خانەقا، مەدرەسە و مزگەوت\nدەرکیان بەسترا، پاکیان پەکیان کەوت\n\n\nنابینم نوێژ و جومعە و جەماعەت\nنابییێم بانگ و ئەوڕاد و قامەت؟ \n\n\nکوا حەڵقەی دەرسی مەلای لادێیان؟ \nکوا دەور و «ئالی بابا»ی فەقێیان\n\n\nکوا حەڵقەی زیکری دەروێشی غەوسی\nکوا شوغڵ و خەتمی سۆفی ئوەیسی؟ \n\n\nوا ئیجاب دەکا ئەوڕۆ زەمانە\nدنیا ئاخری هیچ و نەمانە\n\n\nتەئریخ هەزار و سێسەد و چاردە\nدەی مانگە، دنیا زۆر وشک و ساردە"}, {"poet": "میرزا حەسەن کوڕی میرزا قاسمی قازی", "poet_description": "['ناو : میرزا حەسەن کوڕی میرزا قاسمی قازی']", "book": "دیوانی سەیفولقوزات", "poem_title": "بۆ تۆیە هەر بە تۆیە دەتوانم بکەم سەنا", "poem_description": "", "poem_text": "بۆ تۆیە هەر بە تۆیە دەتوانم بکەم سەنا\nڕۆژ و شەوی تۆ دێن و دەبێ مەغریب و عیشا\n\n\nگەورە و گران و بێکەس و بێ جێ و بێ مەکان\nبۆ بێکەسان کەس و بۆ بێ جێیەکان، پەنا\n\n\nتەنها و بەرقەراری، هەر بووی و هەر دەبی\nبێ ئاز و بێ نیازی، بێ باب و بێ برا\n\n\nبێوێنە سانعێکی بە ئەمرێ دروست دەکەی\nئینسان لە ئاو و گوڵ لە گەڵاو و لە گڵ، گیا\n\n\nهەرچی پەڕی گوڵانە، لەبۆ زیکری تۆ، زمان\nهەرچی گەڵای بەدارەوە، دەستن لەبۆ دوعا\n\n\nهەر شوکری تۆیە دەیکەن و هەر ڕزقی تۆ دەخۆن\nحەیوان لە بەحر و بەڕیە، فریشتان لەسەر سەما\n\n\nهەر چاویان لە تۆیە، هەر ئوممێدیان بە تۆ\nهەرچی غەنی و فەقیرە لە هەرلا، گەدا و شا\n\n\nڕەززاق و نازری لە هەموو جێگە حازری\nخاڵی لە تۆ، لە عەرز و سەما جێگەیێ نەما\n\n\nبۆ دۆست و دوژمنە کەرەمت، بێ کەم و زیاد\nبێ مننەت و تەشەخخوسە، بێ قیمەت و بەها\n\n\nموحتاجی ڕەحمی تۆیە، نەبی بێ ئەگەر، وەلی\nحەیرانی وەسفی تۆیە ئەگەر شێخ، ئەگەر مەلا\n\n\nماسی لە شەوقی تۆیە لە بەحرا دەکەن شەنا\nتەیران لە عیشقی تۆ لە سەمادا دەکەن سەما\n\n\nلوتفت لەبۆ مە بێ، چ شەفایێکە دائیمی! \nدوور بێ لە ئێمە قەهرت، دەردێکە بێدەوا! \n\n\nتۆ زیاتری لە هەرچی خەیاڵاتی لێ دەکەم\nنی وەک کەسێ، نە کەس وەکوو تۆیە، قسەش بڕا! \n\n\nتەعریفی تۆ لە تاقەتی فیکری مە، چۆتە دەر\nلااحصى سەییدی مەیە فەرموویە بەرمەلا\n\n\nهەرکەس بڵیندی کەی، بە کەسێ ناکرێ نەوی\nهەرکەس فڕێ بدەی، لە هەموو جێگە دەرکرا\n\n\nزەڕڕێکی نووری تۆیە کە دونیا پڕە لە نوور\nڕووناکی ڕۆژ و مانگی شەو و شوعلەیی سەما\n\n\nهەڵکەی ئەتۆ چرایەکی قەت ناکوژێتەوە\nڕیشی دەسووتێ هەرکەسێ فوو کا لە ئەو چرا\n\n\nڕەدد و قەبوڵی تۆیە یەکێ نەحس، یەک سەعید\nئادەم گەڕاوە هاتەوە، شەیتان وەدەرنرا\n\n\nباکم چییە گوناحم ئەگەر زۆرە یا کەمە\nچونکە هەمیشە پیشەیی تۆ بوردنە و عەتا\n\n\nزۆرم هومێدە ڕۆژی قیامەت بە عەفوی تۆ\nمەعلوومە هەر لە تۆیە عەتا، لێمەیە خەتا\n\n\nبەخسووس شەفیعی ئێمەیە ئەو خۆشەویستەکەت\nشابازی ئەو … فەڕ و شای شارەکەی سەفا\n\n\nهەردەم سەڵاتی زۆر و سڵاوێکی بێ ژومار\nدیاری بۆ ڕۆحی پاکی تۆ، ئەی فەخری ئەنبیا! \n\n\nمەقسوود لە خەڵقی عالەمی، هەر زاتی پاکی تۆ\nخەڵقی هەموو توفەیلی و هەر تۆی کە بانگ کرا\n\n\nچوونە حزوور و هاتنەوەت، لەحزەیێکی گرت\nلەو جێگەدا مەلەک بە گەلێک کەوتنە دوا\n\n\nهات، چوو و بیستیی و کوتی و زوو گەڕایەوە\nئاڵقەی دەر هەر دەلەرزی، چرای ماڵێ هەر گڕا\n\n\nپاشخوانخۆرن لە خوانی سەفات هەرچی ئەنبیا\nورتکەچنی دەری کەرەمت جوملە ئەولیا\n\n\nتۆ پادشای و ئێمە گەدایانی دەرکی تۆ\nغەیری گوزەشت و بەخش، چ دەکرێ لەگەڵ گەدا؟ \n\n\nعەبدم لەبۆ سەحابە- کە یار و ڕەفیقی تۆن\nقوربانی ئال و بەیت و ئیمامانی ڕێنوما\n\n\nبۆ من کە چوار یاری نەبی یار و یاوەرن\nبۆ دۆزەخم چ غەم؟ بە بەهەشتم چ ئیعتینا؟ \n\n\nئەودەم کە هەرکەسێ بە کەسێکی دەبێ نەجات\nئێمەین و دەست بە دامەنی ئەو پێنج تەنی عەبا\n\n\nکوردین و بێکەسین و لە هەرلایێ دەرکراو\nدەستێ وەدەس مە دە، کە لە ڕێت ئێمە لانەدا\n\n\nدونیا، کە سیجنی موئمینە، فەرمووت و دات خەبەر\nهەر بۆ مەیە، لەگەڵ مەیە، هەر لێمە ڕوو دەدا\n\n\nیەعنی نە مڵک و ماشە لەبۆ مە، نە حاڵ و ماڵ\nنە جاه و نە جەلال و بێ ماڵ و بێ سەڵا\n\n\nلێمە نە شا و نە میر و نە سەردار و نە وەزیر\nنە حاکم و نە نایب و سەرتیپ و نە سپا\n\n\nهەر یەک غوڵام و نۆکەری بێگانە میللەتێک\nزیز و کز و کەسیف و کەنەفتین و بێنەوا\n\n\nنیمانە مەرکەزێکی کەوا پاڵی پێوە دەین\nنە مەزن و گەورەیێکی کە پێیان بەرین پەنا\n\n\nپاڵەستۆدان و جواب و فڕێدان لە پللەکان\nدەس پێوەنان و پشتەملە، زللە، گێت، نەیا! \n\n\nنە مەدرەسە، نە دەرس، نە عیلم و نە سەنعەتێک\nزوڵمە لەگەڵ مە، هێندە بە چاوێک نەکەن نیگا\n\n\nئاخر بە زاتی تۆیە هومێدی نەجاتی مە\nڕازی مەبە لە ئوممەتەکەت، میللەتێک فەنا\n\n\nئەوڕۆ حەسەن موئەززینە کوردانە بانگ دەکا\nهەستن لە خەو، وەخڕ بن و حی على الصلا\n\n\nنوێژ چاترە لە نووستن حی على الفلاح\nسەجدە و ڕکووع لایقە هەر بەرنە بەر خودا"}, {"poet": "میرزا حەسەن کوڕی میرزا قاسمی قازی", "poet_description": "['ناو : میرزا حەسەن کوڕی میرزا قاسمی قازی']", "book": "دیوانی سەیفولقوزات", "poem_title": "کەسێ بەختی سەعیدی بێ دەبێ حازر لە دیوانت", "poem_description": "", "poem_text": "کەسێ بەختی سەعیدی بێ دەبێ حازر لە دیوانت\nمەلازی مەنزڵی تۆیە نەسیبی وی لەسەر خوانت\n\n\nکە قووتی ڕۆحە مێهری تۆ لەسەر سەفحەی مەحەببەتدا\nهەمیشە حازری وەقتە، جەسەد بۆچ بێتە میوانت! \n\n\nمیسال تای چینی زولفی دڵبەرە «تاچین پڵاو»ی تۆ\nلە دوور هەر دانەیێکی دڵ هەزاران دێنە پێشخانت\n\n\nزریشکی ڕەشکی خاڵی دڵبەر و حەسرەتدەری میشکە\nلە زیرەی عەتربێزی ڕێزەڕێزە جەرگی کرمانت\n\n\nوەکوو ئارەق لەسەر کوڵمی نیگارین یاری گەندمگون\nبرنجی ڕەنجبەری کوردانە دانەی کەوتە سەر نانت\n\n\nتەواوی ڕانی بەرخێکی کە بەرخێکی تەواو دێنێ\nبە سەد مەڕ ڕابرا ئەوڕۆ لەبەر چاوی دۆعاخوانت\n\n\nکەلامی بامەزە و خوڵقی خۆش و شیرین کیفایەتمە\nبڵێ با دانەنێن قەنداو و دۆ، لابەن نمەکدانت! \n\n\nلە زەرد و سووری سەر دەوری، بەجارێ دڵ سپی بۆوە\nلە ڕەغمی زەعفەران ڕەش هەڵگەڕا ڕەنگی ڕەقیبانت\n\n\nکە قاوە قاو دەکەی، تاڵیی میزاجم چا دەبێ شیرن\nفیدای قەندی لەبت! ئاوی بەقا دەڕژێتە فینجانت\n\n\nدەلیلی عاقیبەت مەحموودییە مەحموودە هاوخوانم\nکە وەک شاپووری خوسرەو وایە بۆ تەدبیری کارانت\n\n\nنەکیسا و باربەد وا چاکە بۆ ئەو بەزمە حازر بن\nلە بەزمی خوسرەویی، مەحموودخان! کوا دەنگی جارانت؟ \n\n\nهەوای «حاجی عەلی کەند»ت لەبۆ دڵ، بوو عەلی سینا\nشەڕارەی دەردی دڵ تەسکینە ئاو و خاکی «دەرمان»ت\n\n\nهەمیشە «حافز» و «سەعدی» بەڕۆحانی دەبن حازر\nئەگەر «خان» و «حەسەن» بێن و بخوێنن نەزمی شیعرانت\n\n\n«نیزامی» نەزمی بەرهەم، «ئەنوەری» نووری نەما شیعری\nکە سەدری ئەنجومەن ئەوڕۆکەیە تەبعی سوخەندانت\n\n\nلە عیرفان زایدە «عورفی»، «سەنایی» نەزمی مەزموومە\n«کەلیم» ئەوڕۆ کەلامی موهمەلە، زاهیر کە عیرفانت! \n\n\nلە مەیدانی سەعادەت بوو، نەسیبی من سەعادەت بوو\nبە عینوانی مەدیحی تاوبەتاوێ دێمە مەیدانت\n\n\nکەلامی من وەکوو شیعری فڵانی بێ سەر و پێ نین\nبکەم تەقتیعی ئەوزانی، یەقین ڕاست دێتە میزانت\n\n\nدەڵێن هەر کەس کە سفرەی بێ، بەهەشتی جێیە، ئەوڕۆ تۆ\nبە نەقدیی ساکینی خولدی لەسایەی جووتە جیرانت\n\n\nلە هەرجێ، بۆ هەموو کەس جوودی تۆ بێ میننەت و مەنعە\nوەکوو سەیلی بەهارانە سەخای وەک هەوری بارانت\n\n\n«عەلی»! مەشهوری شارە من کە «سەیفی» زولفەقاری تۆم\nهەمیشە «یا عەلی»مە، گەر قەبووڵم کەی لە شیعانت\n\n\nئەوا هات عیدی قوربان شوکری لیللا، خۆشی خۆشیمە\nکە حەججی ئەکبەرە بۆ من کەوا خۆم کردە قوربانت\n\n\nهەتا موژگان، لەبۆ دیدە ببن حافز لە دیتن دا\nلە ئەمر و نەهیدا تا ڕاست و چەپ بن تیغی موژگانت\n\n\nلە ڕاست و چەپ بڕۆن سەف سەف سەوارانت لە دوویی یەک\nهەمیشە حافزت بێ بۆ حەوادیس لوتفی یەزدانت\n\n\nهەموو عالەم لە نیک و بەد بە حیسسەی خۆی دەکا شوکرت\nلە وەقتی بەزلدا گەر سەروەرا! دەس بەریە گیرفانت\n\n\nکە تۆی ئەوڕۆ لە زومڕەی موخلیسانی شاهی شەمسەددین\nدەلیلێکی تەواوە بۆ تەواویی نووری ئیمانت\n\n\nکەلامم خۆش و شیرینە لە نۆشانۆشی بەزمی تۆ\nخوسووسەن، گەر دەکەم ئەندەک بەیانی فەزل و ئیحسانت\n\n\nهەتا حەڵقەی دۆعا و تەهلیل و خەتمن ڕۆژ و شەو دایر\nلە دنیا و عاقیبەت یار و موعین بێ شەمسی بورهانت\n\n\nهەتا هەڵبێ لە مەشریق ڕۆژ و ئاوابێ لە ڕۆژاوا\nهەمیشە ماڵت ئاوا بێ، پەنات بێ شەمسی بورهانت\n\n\nلەلام تەرکی ئەدەب کفرە، ئەمن تەرکی ئەدەب ناکەم\nلەبەروەی بوو کە ڕاوەستام لە کن «میسباحی دیوان»ت\n\n\nفزوولی ئاوری شەیتانە، هەوای شەیتانی قەت ناکەم\nلە بابەت ئاوی «خۆش گەلدی» لەسەر خاکی «ڕەحیم خان»ت\n\n\n«سمایل بەگ» لەگەڵ من کەی شکستی کاری وی فەرموو؟ \nلەبۆ خدمەت «ئەدەب» ئەوڕۆ «حەسەن» هەر وەک «حسێن خان»ت\n\n\nکە «کانی قوڵقوڵە»ی تەبعم لە بەندی عەوق ئازادە\nڕەزام مەدح و دۆعایە بۆ عەزیزان و مەریزانت"}, {"poet": "میرزا حەسەن کوڕی میرزا قاسمی قازی", "poet_description": "['ناو : میرزا حەسەن کوڕی میرزا قاسمی قازی']", "book": "دیوانی سەیفولقوزات", "poem_title": "قاسید کە لە دەر هات و بە تەبلیغی وەفا کرد", "poem_description": "", "poem_text": "قاسید کە لە دەر هات و بە تەبلیغی وەفا کرد\nحوجرەی منی حەسرەت دەیی سەد چین و خەتا کرد\n\n\nپێم وت لە خەتا دێیەوە یا خیتتەیی تاتار؟ \nیا ئەهلی بەهەشتی کە دڵت پڕ لە سەفا کرد؟ \n\n\nیا خزری کە هاتی بە دوو جام ئاوی بەقاوە\nئەم موردەیی هیجرەت بە تەمای عومری بەقا کرد؟ \n\n\nیا خۆ لە تەڕەف یارەوە دێی حامیلی نامەی\nخاسییەتی ئاهووی خوتەن و چینی ئەدا کرد؟ \n\n\nخاسییەتی بۆ چاوی منی خەستە و ڕەنجوور\nوەک جامەیی یۆسف کە بە یەعقووبی عەتا کرد\n\n\nئەستاری وەکوو زولفی عەرووسانە موسەلسەل\nئەلفازی هەموو گەوهەرە، چەن جوانی ئەدا کرد! \n\n\nنوختەی بە مەسەل، خاڵە لەسەر ڕوومەتی یارم\nیا وەک عەرەقی کوڵمی، کە مەیلی بە جەفا کرد\n\n\nهەر خۆم بە فیدای ئەو خەت و ئەو ڕەبت و بەیانە\nعیجز و غەم و دەردی لە دڵم مەحو و فەنا کرد\n\n\nئەم دەستەگوڵە، بەستەیی ئەم دەست و بەنانەن\nبۆیە وەکوو بولبول، حەسەنی نەغمەسەرا کرد"}, {"poet": "میرزا حەسەن کوڕی میرزا قاسمی قازی", "poet_description": "['ناو : میرزا حەسەن کوڕی میرزا قاسمی قازی']", "book": "دیوانی سەیفولقوزات", "poem_title": "دڵی وێران لە هیجران بۆوە مەعموور", "poem_description": "", "poem_text": "دڵی وێران لە هیجران بۆوە مەعموور\nحەسەن دووبارە بوو خۆشکەیف و مەسروور\n\n\nبە تەنها ئەو غەمەم ماوە لە دڵدا\nکە بووم لەو بەزمەدا مەحروم و مەهجوور\n\n\n«سەعیدولمولکی دیوان» شوکری لیللا\nدەڵێن مەشغووڵی شایی و شادییە و سوور\n\n\nبەڵێ، جێی شادمانی و ئینبیساتە\nکە مایل بووی بە مەتڵووب و بە مەنزوور\n\n\nدەڵێن دەستبەندیانە ماهڕوویان\nلەسەر سینە دەلەرزن زولف و بەرموور\n\n\nوەکوو پۆلی قورینگ و تاوس و کەو\nکە دێن بۆ هەڵپەڕین خووبان بە جەمهوور\n\n\nکە دەس دەگرن بەڕیز بۆ هەڵپەڕینێ\nوەکوو قاز و قورینگی سەربەرەژوور\n\n\nکچۆڵە و پیاو و ژن دەستیان لەدەس یەک\nوەکوو عیقدی سوڕەییا وان، جەم و جوور\n\n\nلەسەر سمتانە پشتێندی شەدەی شل\nلەبەر پێیانە لفکەی پووڵەکەی دوڕ\n\n\nلە ڕۆینە کۆترن، لەنجە مراوی\nبە بازی هەڵپەڕین، ئاسکی کەفەڵ کووڕ\n\n\nگوڵ و گەردنلغ و گوارە و قەتارە\nلە ئەستۆ و دەوری سەر، «نووری عەلا نوور»\n\n\nبە ڕوو سوور و سپی، چاوی گەش و ڕەش\nبەبێ سووراو و سپیاو و کلی توور\n\n\nدەڵێن ئەوڕۆ وەتاغی تۆ بەهەشتە\nکە پێیدا دێو و دەچن غیلمان وەکی حوور\n\n\nلەسەر ڕوودا بڵاو بوون خاڵ و پەرچەم\nدەڵێی تێکەڵ کراون میشک و کافوور\n\n\nلەسەر کوڵمان عەرەق وەک شەبنەمی گوڵ\nکە هێشتا لێی نەدابێ شیددەتی نوور\n\n\nخشەی شەڵواری خارا و ئەتڵەسە دێ\nزڕەی خڕخاڵی زێڕ و زەنگی پاموور\n\n\nکراسی مەخمەڵی زەرد بوون لە تۆزا\nتکەی ئارەق ڕەشی کرد چەکمەیی سوور\n\n\nلەلایێ هەڵکراون قۆڵی «زێوین»\nلەلایێ دەرخراون پووزی بللوور\n\n\nقەد و ئەندام و سمت و پووز و پاشن\nخڕ و باریک و گرد و شووش و ئەستوور\n\n\nکەنیزی وا دەبێ ڕەقس و سەما کەن\nکە بەو ئەوسافە بن مەخسووس و مەشهوور\n\n\n«ئەدەب» نابێ لەنێو ئەو بەزمەدا بێ\nهەتا لادەن کچان ڕووبەندی فەخشوور\n\n\nجلیت بازان لەلایێ هاتەهاتە\nلە ترسی داری وان پشتی فەلەک کووڕ\n\n\nلەلایێ نێزەبازان حەملەوەر بوون\nلە هێرشدان، دەدەن چەرخی فەلەک سووڕ\n\n\nدەبێ بێن «حاجی بابا» و «ڕەحمەتوڵڵا»\nبڵێن ڕاک و حیجاز و شوور و ماهوور\n\n\nبڵێن «خانە» و «حەسەن» با بێن بە جووتە\nبەدایم نەغمەخوان بن، مەست و مەخموور\n\n\nلەلایەک نرکەیی زوڕنا و دەهۆڵە\nلەلایێ ناڵەیی نەی دێت و تەنبوور\n\n\nلە دەوری شاییدا، دوژمن بە حەسرەت\nوەکوو گۆڵی مەڕی دەس کەن بە سەگلوور\n\n\nوەکوو ڕێی کەهکەشان، ڕیزی مەجوعمان\nکە دێنن، دادەنێن بەو داب و دەستوور\n\n\nبە ئوممێدی عەتان خەڵکی لە دەورەت\nسولەیمانی دەڵێی، ئەو عالەمە موور\n\n\nلەبەر شەهدی سەخات ئیجماعی عالەم\nدەبینم دێیەکەت وەک شارەزەنبوور\n\n\nلە هەر لایێ دەڵێن هەر عەیش و نۆشە\nهەزارخۆزگەم بە میوانی دەر و ژوور\n\n\nلە دەوری مەنقەڵی جەمعێک بە دەورە\nدەکێشن، دادەنیشن بەنگ و کافوور\n\n\nدەبێ تەختێ دروست بکرێ لە سەندەڵ\nدەبێ وەستا لە هیندێ بێ و لە لاهوور\n\n\nلەژێر تەخت ئێستری دوڵدوڵ سیفەت بێ\nدەبێ ببنە یەدەک شەبدیز و لاهوور؟ \n\n\nدەبێ قەیسەر سەری مەحمیل بکێشێ\nدەبێ مەیدان بماڵێ ئیمپراتوور\n\n\nخەدێوی میسر ئەبێ شەربەت بگێڕێ\nدەبێ بێڵداری ڕێ بێ شاه و فەغفوور\n\n\nدەبێ موتریب «نەکیسا» و «باربەد» بێ\nبە نۆرە دانەنێن قەت، ساز و سەمتوور\n\n\nدەبێ «شیرین» و «شەککەر» ببنە ساقی\nلە زومڕەی نازران «پەروێز» و «شاپوور»\n\n\n«ئەسەد» دەیکا قڕانی هەردوو «سەعد»ەین\nلەنێو بورجان بووە بەم بۆنە مەغروور\n\n\nدەبێ بۆ گاووگەردوونی، کەڵ و گا\nدەبێ بۆ سەربڕین بێنن شەک و کووڕ\n\n\nخودا بکا دائیمەن وا شادمان بی\nعەزیزی ئارەزووت خۆی بێ لەڕێی دوور\n\n\nهەمیشە دێیەکەت وا ئاوەدان بێ\nوڵاتی دوژمنت وێران و خاپوور\n\n\nلە «داشاڵووجە»ڕا حوجرەی فەقێیان\nلە دووریی مەوتەنی تۆم زار و ڕەنجوور"}, {"poet": "میرزا حەسەن کوڕی میرزا قاسمی قازی", "poet_description": "['ناو : میرزا حەسەن کوڕی میرزا قاسمی قازی']", "book": "دیوانی سەیفولقوزات", "poem_title": "هەتا عەیش و تەرەب بێ ڕۆژی نەورۆز", "poem_description": "", "poem_text": "هەتا عەیش و تەرەب بێ ڕۆژی نەورۆز\nهەتا گوڵ بێ لە باغدا مەجلیس ئەفرۆز\n\n\nهەتاکوو زولفی مەحبووبان بێ ئاڵۆز\nهەتا موژگانی خاڵخاسان بێ دڵدۆز\n\n\nهەتاکوو خاڵی سەرکوڵمان جگەرسۆز\nهەتا نەوڕەستەگان بن عیشوەئامۆز\n\n\nهەتا شەڵوار لەبەر لەنجە دەکەن تۆز\nهەتا بکرێ لە ئەسپان زینی ئوڵدۆز\n\n\nلە دەشتی یەکشەوە تا گا دەکا مۆز\nهەتاکوو مام «نەسوڵڵا» پێی دەڵێن بۆز\n\n\nهەتا وشتر مەهار دەکرێ بە لمبۆز\nهەتا دێژن بە قەڵپۆز سەقزی کەڵپۆز\n\n\nهەتا بەرغەل بەهاران بچنە ناو کۆز\nهەتاکوو کارژیلە بکەن هەڵتۆز هەڵتۆز\n\n\nخودا بکا دوژمنت هەر سەرنگون بێ\nلە سەرتا بێ هەمیشە تاجی فیرۆز\n\n\nلەبەر زوڵمی زەمانە قەت نەناڵی\nلە باوەشتا بێ دایم دڵبەری قۆز"}, {"poet": "میرزا حەسەن کوڕی میرزا قاسمی قازی", "poet_description": "['ناو : میرزا حەسەن کوڕی میرزا قاسمی قازی']", "book": "دیوانی سەیفولقوزات", "poem_title": "زۆر توولی کێشا عەزیز هیجرانت", "poem_description": "", "poem_text": "زۆر توولی کێشا، «عەزیز» هیجرانت! \nلاڵ بم نابینم مەیلی جارانت\n\n\nچ قەوما ئەوساڵ لەبەر چاو کەوتم؟ \nچلۆنت دڵ هات لە دڵ دەرکەوتم؟ \n\n\nلە چێشتانێڕا تا بانگی شێوان\nچاوم لە ڕێدا، لە دەشت و کێوان\n\n\nچاوم هەر لەڕێی «کانی کووزەڵە»\nدنیام لەبەر چاو تەم و دووکەڵە\n\n\nساڵان هەر مانگێک، مایەی حەیاتم! \nیا تۆ دەهاتی، یا من دەهاتم\n\n\nهەر هاتەهات بوو ئەوساڵ، نەهاتی\nئەویش بەدبەختیم مایەی نەهاتی\n\n\nدەورانی دووریت وشکەسەرمایە\nلە بەختی ڕەشمە، باش ڕەشەبایە\n\n\nهەمڕازی شەوێم فیکر و خەیاڵت\nڕەفیقی ڕۆژێم یادی جەماڵت\n\n\nژینی بەبێ تۆم ناخۆش و تاڵە\nوەتاغم زیندان، ماڵم پێ چاڵە\n\n\nهەناسەی ساردم، فرمێسکی گەرمم\nبەستوویە لەسەر ڕووی زەردی نەرمم\n\n\nشەوانم شین و گریە و ڕۆڕۆیە\nژیربوونی ڕۆژم بۆ هاتنی تۆیە\n\n\nڕاستت پێ بڵێم «عەزیز»، براکەم! \nناژیم، نامێنم، بێ تۆ هەڵناکەم\n\n\nموژدەی هاتنت «ئەولێ» پێی داوم\nبەو بۆنە دەژیم، هەر بۆیە ماوم\n\n\nهیلالی ئەبرۆت چونکە نەبینرا\nجێژنمان تێک چوو، ڕۆژوو نەگیرا\n\n\nڕۆژووشم بێ تۆ لێ قەبووڵ نابێ\nسەرفترەش بدەم، سەرم چا نابێ\n\n\nنوێژ و ڕۆژووی تۆ یاخودا قەبووڵ بێ\nجێژنت مبارەک، حەجت وسووڵ بێ\n\n\nلە ئینتیزاریت عەیشم نەماوە\nهەر لەحزێک حەسەن سەد جار کوژراوە\n\n\nزووتر نووسیبووت لە دەی دوایە\nکە دێم و دەچین بۆ خانەقایە\n\n\nئەو دەیە ڕۆیی ئەوا دەی دیش هات\nدەی مانگیش گەیی لە سەرمان نەهات\n\n\nئەوە دوو ساڵە مەحروومم لەوێ\nبە حاڵی من بێ هەر کەس تۆی نەوێ\n\n\nهەر کەس بە تەمای دین و دنیا بێ\nدەبێ لەو دەرکە خاکی دەرگا بێ\n\n\nقیبلەیە بۆمە، زۆر لەمێژ ساڵە\nڕووی لێ وەرگێڕین، نوێژمان بەتاڵە\n\n\nفیکر و وەسوەسە و خوتوورە و خەیاڵ\nنامێنێ لەوێ خواردنی حەڵاڵ\n\n\nدڵ وەک ئاوێنە جەلای هەڵدێنێ\nژەنگی گوناح و ژاری نامێنێ\n\n\nجێگا و بارەگای شەمسی بورهانە\nشەیتان وەک شێتان لێی سەرگەردانە\n\n\nڕۆژ، لە عاسمانێ دنیا پاک دەکا\nئەو، لە ژێر عەرزی دین ڕووناک دەکا\n\n\nفەرقی دەگەڵ ڕۆژ، عەرز و عاسمانە\nدنیا ڕادەبڕێ، مایەی دینمانە\n\n\nبۆخۆی فەرموویە: ئەو بستە خاکە\nمەنعی بەرەکەت، قەت لەنگۆ ناکا\n\n\nلەپاش من خۆتان بە کەس مەسپێرن\nخوێنوو بڕێژن ڕوو وەرمەگێڕن&#39;\n\n\nچەن خۆشە خەتمی پاش نوێژی شێوان\nفەیز و بەرەکەت، جەزبە و پەشێوان\n\n\nنوێژی سبەینان، پاش خەتمی قورئان\nلە سووڕەی یۆسف یا ئالی عیمران"}, {"poet": "میرزا حەسەن کوڕی میرزا قاسمی قازی", "poet_description": "['ناو : میرزا حەسەن کوڕی میرزا قاسمی قازی']", "book": "دیوانی سەیفولقوزات", "poem_title": "زیارەتم کرد کاغەزی کوردی", "poem_description": "", "poem_text": "زیارەتم کرد کاغەزی کوردی\nپڕ لە ئیلتیفات، ڕاستی و مەردی\n\n\nپاکەتم هەڵگرت، شووشەی عەتری بوو\nباڵی مەلایک، پەڕی پەری بوو\n\n\nچوون لە دڵڕا هاتبوون مەعناکانی\nزۆر شیرن و خۆش بوون کەلیمەکانی\n\n\nکەلیمەکانی دوڕڕ و گەوهەر بوون\nسەری شکستەی زولفی دڵبەر بوون\n\n\nوەک زولفی دڵبەر بوون «لام»ەکانی\nوەک سەری مەمکان بوون «میم»ەکانی\n\n\nنوقتەی حەرفانی وەک خاڵەکانی\nسەفحەی کاغەزی وەک سنگی پانی\n\n\nئەلف قامەتی تازەنەمامان\nلە باغان بەناز دەکەن خەرامان\n\n\nپرسیبووت «حەسەن» بێ تۆ چلۆنە؟ \nلە دووریت سووتا وەکوو کای کۆنە\n\n\n«عەزیز»! ژیانم بێ تۆ مردنە\nشوغڵم شەو و ڕۆژ ڕۆ- وای کوتنە\n\n\nبەری فیراقت دەست و پێی بردووم\nلە سەرمای دووریت لە ژیانم بوردووم\n\n\nبرنجی پیتە و بەڵمم بۆ چییە؟ \nلە جۆگەی لوتفت بڕشت یەک سییە! \n\n\nسێڵاوی ئەشکم بەندی شکاندم\nلەمپەر و بەندک، گوریسی پساندم\n\n\nوێنجە و بەڵم و کا، گەلێک گرانە\nکە لە تۆ دوورم، لەلام هەرزانە\n\n\nخۆم بم بە قوربان دەست و قەڵەمت\nیاخودا بەزیاد بێ لوتف و کەرەمت!"}, {"poet": "میرزا حەسەن کوڕی میرزا قاسمی قازی", "poet_description": "['ناو : میرزا حەسەن کوڕی میرزا قاسمی قازی']", "book": "دیوانی سەیفولقوزات", "poem_title": "چ خۆشە من نەخۆش و یاری دڵکەش", "poem_description": "", "poem_text": "چ خۆشە من نەخۆش و یاری دڵکەش\nلە ڕێگەی لوتفەوە بمخاتە باوەش\n\n\nپەرێشانم لەبەر زولفی بڵاوت\nنەخۆش و مەستی ئەو دوو نەرگسی گەش\n\n\nنیشانم دە، فیدات بم، جووتە خاڵت\nلە ئەووەڵ نەردەوە چەن خۆشە دووشەش! \n\n\nڕوخی زەحمەت مەدە زولفی مەحەک ڕەنگ! \nچ موحتاجە بە تۆ ئەو سیمی بێغەش؟ \n\n\nفیدای زولف و برۆ و پێڵوو و مژۆڵت\nکەمەندە هەم کەمان، هەم تیر و تەرکەش\n\n\nبە دوودی ئاهی من ڕەشپۆشە گەردوون\nبە ڕووتا خاڵ و پەرچەم بوون موشەووەش\n\n\nحەسەن! شوکری خودا ئەوڕۆکە وەسڵە\nنەجاتت بوو لە دەستی تالعی ڕەش\n\n\nبەڵێ، بەو شەرتە خۆشە وەسڵی دڵبەر\nکە دەمدەم دەم لەنێو دەم، دەس لە باوەش\n\n\nکز و زیزی لە کەم مەیلی، «عەزیز»م\nعەیامێکە عەوامی، تەبعی سەرکەش! \n\n\nهەتاکوو سارد و سڕ بوو مەیلی گەرمت\nئەدەم جینگڵ وەکوو ماری سەر ئاتەش\n\n\nلەسەر ڕوخساری زەردم ئەشکی خوێنین\nهەتا کەی دێتە خوارێ؟ بەختەکەی ڕەش! \n\n\nسپای دووریت لە سێ لا دەوری داوم\nبەسانی مەنگوڕ و پیران و مامەش\n\n\nوەرە جارێ، بە جارێ لا مەدە لێم\nدەبێ وا بێ وەفای یارانی مەهوەش\n\n\nسەر و ماڵم دەکەم قوربانی ڕێگەت\nبەران و جوانەگا و لۆک و کەڵی ڕەش\n\n\nبە کوردی شایەرێکی زێدەچاکم\nلە شاباشی سەخای خۆت مەمکە بێبەش\n\n\nهەمیشە زیکر و فیکرم یادی تۆیە\nلە شایی تۆیە خۆشم بوومە چاوەش"}, {"poet": "میرزا حەسەن کوڕی میرزا قاسمی قازی", "poet_description": "['ناو : میرزا حەسەن کوڕی میرزا قاسمی قازی']", "book": "دیوانی سەیفولقوزات", "poem_title": "عەزیز ئارەزووت زۆری بۆ هێنام", "poem_description": "", "poem_text": "عەزیز! ئارەزووت زۆری بۆ هێنام\nفرمێسکم سوور بوو، زەردی ڕووی لێنام\n\n\nدیسان بە ئاوری دووریت کەوتمە گیر\nدنیام لێ سارد بوو، بوو بە زەمهەریر\n\n\nدنیا وا پڕ بوو لە بەفر و سیخوار\nفرمێسکی سوورم بەسپی هاتنە خوار\n\n\nتا ناهومێد بووم لە هاتنی زووت\nجەرگم بوە پۆلوو، هەناسەم بزووت\n\n\nهەوا بە حاڵم وەک کێوان دەگری\nبە تەرزە و بەفر و باران و هەوری\n\n\nعەرزیش لەبۆ من هێندەی قوڕ پێوا\nبەهاری دەگەڵ زستان لێ شێوا\n\n\nگیا و گۆڵی مێرگان بۆم سیس و زەرد بوون\nبۆ شینی کێوان، کەوان هەمدەرد بوون\n\n\nداری مێشە و باغ بەفر دایپۆشین\nلێک دەڵێی مردوون، کفنیان پۆشین\n\n\nشینی بەهارە، ئاسمان هەر دەگری\nهەوریش ناڵەناڵ ڕووی خۆی دەپچڕی\n\n\nبا، لە کێو و دەشت خۆڵ وەسەر دەکا\nگریانی کێوان بەحران پڕ دەکا\n\n\nکەوی کوێستانان، لە قاسپە کەوتن\nبێهۆش بوون یاخۆ، خەویان لێ کەوتن\n\n\nچیڕە و جریوەی جووڕە و چۆلەکە\nنایێ، نەیانما هێلانە و هێلکە\n\n\nلەگلەگ لە گل کەوت، نەما تەقتەقی\nسێرووش لە سیڕە و فیتوو و چەقچەقی\n\n\nپاک پەشیمانن لەبۆ گەرمێنێ\nبۆچ دەهاتنەوە؟ عەمروو نەمێنێ! \n\n\nقاز لە شەتاوان قاڕەی لێبڕا\nدوڕنای چۆماوان زوڕنای لێدڕا\n\n\nلە درزی عەرزی، هەوێردە دامان\nبێهۆش بوونەوە، سڕ بوون لە سەرمان\n\n\nلە سەرمان، سەریان کیسەڵ و ڕەقە\nبردە بەر خۆیان، بێ تەقە و ڕەقە\n\n\nویشک بوو دووپشک، ئەو کوێری ناڕاست\nمشک کونی خۆی بە ئاوات دەخواست\n\n\nبۆق کە دەیقڕاند، لەوێی کردەوە\nکەریش زەڕینی، لەبیر بردەوە\n\n\nمار پاپۆکەی خوارد، خۆی دە خۆڵ دەگرد\nتوێژی کۆنە و نوێی لەبەر خۆی دەکرد\n\n\nڕێوی کەوڵی خۆی ئاوەژوو دەکرد\nژووشک ئارەزووی کەوڵی مووی دەکرد\n\n\nلاڵ بم نابییێم لە چیا و لە ڕازان\nزیڕەی هەڵۆیان، چریکەی بازان\n\n\nلەبن بەردان مان هەر سەرمازەڵە\nلە باغ و باخچان، قەل و قشقەڵە\n\n\nپووشی داپۆشی، داڵدەی پاک بڕی\nکەروێشکیش ڕیشەی پاک کرد و بڕی\n\n\nبەفری بێ وەعدە ڕەشانگی بڕی\nڕەشانگ و سپی پاکیان سەر بڕی\n\n\nسەر بڕا گاشین پاش مانگابۆرە\nلەباتی « گاران ڕۆیی» گابۆڕە\n\n\nشین و شەپۆڕە لەنێو ڕەعیەتی\nبەبا چوو ڕەنج و سەعی و زەحمەتی\n\n\nشەماڵ و زریان دایم شەڕیانە\nئاغاوەت شڕن، کرمانج قڕیانە\n\n\nڕۆژ هەتا شەوێ، گەورە و بچووکیان\nخێزانی ماڵێ، گەورەکچ، بووکیان\n\n\nخەریکن لە باغ فریزوو دەردێنن\nوەک شەونمی گوڵ ئارەق دەڕژێنن\n\n\nئارەق لە هەنیان بەڕیز بژمێرە\nکێ دی لە ئاسمان بە ڕۆژ، ئەستێرە\n\n\nلە دەوری سەریان، دەسرۆکەی هەوری\nوەک مانگی چاردە، لە نێوان هەوری\n\n\nکەوتە سەر پیلیان چارەکەی نوێژێ\nکەشەهەوری کرد لە دەورەی ڕۆژێ\n\n\nزولفان لە ڕوویان وەک ڕەشمار دەخشان\nشەو، بوون وەک شەوە، بە ڕۆژ دەدرەخشان\n\n\nقەد و باڵایان وێنەی نەمامان\nکێ دی نەمامان، بگرن شەمامان! \n\n\nدەسماڵی ملیان، پشتێندی شلیان\nچنار و لاولاو، چاوی بە کلیان\n\n\nزولفان لەسەر شان، لێک پڕژان، ڕژان\nلەشکری چین و ژاپۆن تێکچڕژان\n\n\nبە لەرزە دەچنە فریزووچنین\nگریانە کاریان لەجێی پێکەنین\n\n\nبۆچنینەوەی جوان کەڵەکەی دەکەن\nپۆلی کەوان وان، کە چینەی دەکەن\n\n\nپاچ و پێمەڕە و بێل لەسەر شاندا\nوەک فەوجی حازر لەژێر فەرماندا\n\n\nهێندە لاوازن مەڕ و ماڵاتیان\nقوربانی ناکرێ، نادرێ زەکاتیان\n\n\nگا لەبەر لەڕی هەڵناگرێ نیری\nنە مەڕ ماستی ما، نە مانگا شیری\n\n\nلۆک چەمبەرەی بوو، ماین مشمشە\nگا، گوێڕەپەی گرت، گامێش خشخشە\n\n\nکەڵ و گامێشان بوونە چەکچەکی\nوشتریان بەعەین بێچووی لەگلەکی\n\n\nلەبەر بێهێزی، لە ترسی سەرما\nپشتێند لە پشتدا هەموو جل کرا\n\n\nبزن و مەڕ ڕووت بوون وەک سوورەساقە\nیەک دانوو دەیکوشت، یەک بەلەباقە\n\n\nزستانی ئەوساڵ دیارە پێنج مانگە\nمەڕ و کا و گیا و جۆ، بڕا لە دانگە\n\n\nنایە فیتەی شوان لەسەر شەوێنێ\nمێگەلان چێشتان لەکوێ دەنوێنێ؟ \n\n\nکوان شەنگەبێری لە چیا و کوێستانان\nشڵقەی مەشکەیان بەری بەیانان\n\n\nقۆڵیان هەڵدەکەن دەڵێی بلوورە\nسینگیان دەردەخەن، پارچێک لە نوورە\n\n\nدەرزی بەرۆکیان کە دێن دەربێنن\nڕۆژ لە عاسمانێ بۆ عەرزی دێنن\n\n\nزولفیان لابەلا دەکەن بەلادا\nڕۆژ هەوری لەسەر ڕووی خۆی وەلادا\n\n\nدێهاتی لێک دەی چادر و هۆبانی\nدەست ناکەوێ ڕۆن بۆ چەورەسانی\n\n\nوەدەست ناکەوێ ماست بۆ هەوێنی\nدۆی هەڵگێڕیەوە، یان بیکوڵێنی\n\n\nپەنیر بوە ئیکسیر، شیر ئاوی حەیات\nهەروەک ئەسکەندەر کەوتینە زوڵمات\n\n\nشەماڵ و زریان دایم شەڕیانە\nئاغاوەت شڕن، کرمانجقڕیانە\n\n\nزستانی ئەوساڵ دیارە پێنج مانگە\nمەڕ و کا و گیا و جۆ، بڕا لە دانگە\n\n\nتەویلە و هۆڵ و هەیوان هەڵوەشان\nخرا بەر مەڕی لە دانگە و حەوشان\n\n\nپووش و ئاڵاش و قامیش دەرکشان\nدرا بە گاڕان وەک وێنجەی نوخشان\n\n\nکرمانج، دەوڵەتی پڕ و پاتاڵ بوو\nکۆچی دێ بە دێی بە مانگ و ساڵ بوو\n\n\nئەویش لەدەس چوو، چیدی کۆچ مەکەن! \nکای سەرەونوێ کەن، جووتی چا بکەن! \n\n\nقیمەتی کایە وەک کارەبایە\nبۆ بە قووتی ڕۆح وێنجەی سەحرایە\n\n\nحاسڵی عومروو - لە زۆر و کەمی\nداتان بە گیا و کا لەنێو عەجەمی\n\n\nباغان دابنێن، داران بنێژن! \nنەجیب و ئەسڵن، کۆن و لەمێژن\n\n\nحەیفە میللەتێ شەش هەزار ساڵ بێ\nنۆکەری ماڵان، ڕووت و ڕەجاڵ بێ\n\n\nچیدی دوژمنان بە خۆ خۆش مەکەن\nبووزو و کەپەنک باڵاپۆش مەکەن! \n\n\nتا کەی لە دەرکان کز و بڵاو بین؟ \nبێ مەزن و گەورە، سەر بێ کڵاو بین\n\n\nنۆکەریی ماڵان شەرمە لە بۆ مە! \nکۆڵان هەڵگرین بە کۆمەکۆمە\n\n\nهەر کەس ئارەزووی ماڵانی هەبێ\nوەجاغی کوێر بێ، منداڵی نەبێ\n\n\nئەو بەدبەختییە لە کورد ڕووی دابوو\nلەبەر نەخوێندن کۆزیان ساوا بوو\n\n\nواجبە خوێندن بۆ دنیا و دینێ\nپێغەمبەر فەرمووی بۆ چوونی چینێ\n\n\nبە کوتە و شانامان میللەت دەمێنن\nبە مەزن و گەوران شان دەشەکێنن\n\n\nدەردی دڵ دەکەم کورت و کرمانجی\n«حەسەن» کرمانجە، چی لە دیلمانجی\n\n\nپووش و ئاڵاش و قامیش دەرکشان\nدران بە مەڕی وەک وێنجەی نوخشان\n\n\nکای زەردە و ڕزیو بە لیرەی سوورە\nوێنجەی ڕەش و شین پێستی سەموورە\n\n\nڕێی کاکێشانێ وەک کەهکەشانە\nقەتاری وشتر وەک ئەستێرانە\n\n\nلاڵ بم نابینم خێڵ سەرەو خواران\nتەقڵە و ڕمبازی و هەوهەوی سواران\n\n\nکوا «پیرۆت ئاغا»، سەرخێڵی کوردان؟ \nلە «قوڵەسەنی» ڕا بچێ بۆ کوێستان\n\n\nلە کوێیە «تاغی» - ئەو چادری جوانی\nتیپ تپ میوانی سەر سفرە و خوانی\n\n\nکوانێ «سەید سەمەد» ئەو مەردی ڕەشید\nبۆ «ماین بڵاغ» بچێ بە تەمهید\n\n\n«خەسرەو»یش جوانەگا ڕەشی مندار بوو\nخواردنی فریزوو، گەڵای بن دار بوو\n\n\nدەگەڵ «غونچێ» گیان شینیان دەگێڕا\n«ساڵح» و «قادر»یان دە سەر دەگێڕا\n\n\nکەرەبۆزیشیان لەسەر وەستایە\nکوڵی گریانیان لە ئەوکێ دایە\n\n\nتازەماڵەکان داخودا چلۆنن؟ \nئەوانیش خەریک فریزوو و کاکۆنن\n\n\nدڵت تەنگ نەبێ، تفاقت هەبێ\nئەوی تۆی نەوێ یاخودا قەت نەبێ\n\n\n«عومەر» و «عوسمان»، «بووبەکر»ی نازدار\nبە ناز گەورە بن، هانامان چواریار\n\n\nجێژنی قوربانە، خۆم قوربان دەکەم\nجێژنەپیرۆزەی عەزیز گیان دەکەم\n\n\nتاریخ هەزار و سێسەد و دوازدە\nبیستی فەروەردین نەچێ لە یادە."}, {"poet": "میرزا حەسەن کوڕی میرزا قاسمی قازی", "poet_description": "['ناو : میرزا حەسەن کوڕی میرزا قاسمی قازی']", "book": "دیوانی سەیفولقوزات", "poem_title": "عەزیز بەینێکە لێم بێ خەبەری", "poem_description": "", "poem_text": "«عەزیز» بەینێکە لێم بێ خەبەری\nوەکوو بیستوومە لەم بەر ئەو بەری\n\n\nجارێکی بیستم چووی بۆ «عەنبار»ێ\nخۆشی خۆشیم بوو دێشی بۆ خوارێ\n\n\nپاشان وامزانی سوار بووی بۆ «سەرا»\nئەمنت هەڵبوارد لە خزم و برا\n\n\nمەگەر نازانی ئەمنیش براتم؟ \nڕووناکیم هەر تۆی، مایەی حەیاتم! \n\n\nخۆزگەم بە زستان، بەفر و سەرماکەی\nمژ و سیخوار و کڕێوە و باکەی\n\n\nکە هەمسەفەر بووین بەینێک پێکەوە\nلەززەت ئەو وەختە، حەیات هەر ئەوە\n\n\nشەوی مەراغە چەن خۆش ڕابران\nچەندە سوحبەتی ڕۆحانی کران\n\n\nلە پاشان بە شەوق دەهاتم بۆ لات\nبۆی خاکی دەرگات جارجار بۆم دەهات\n\n\nئەو تۆف و بەندە لەکنم بەهار بوو\nسەرمای ئێوارێی گەرمای نەهار بوو\n\n\nکێوی «گامێشان» پردی سیڕات بوو\n«کولتەپە»ش بەهەشت، جێگەی نەجات بوو\n\n\nهاتم، دابەزیم چوومە دیواخان\nبە کوورە و لامپا بوو بە چراخان\n\n\nیادی بەخێر بێ کوورە گەرمەکە! \nپاڵەوپشتەکە، لێفەنەرمەکە\n\n\nعەبدوڵڵا هەوای وەک بەهەشت لێ کرد\nخۆش خۆش، بە خۆشی، هێند ئاوری تێ کرد\n\n\nبەربانگ و پارشێو هەر نەوعە نیعمەت\nدەگەڵ خوڵقی خۆش، بێ دەعیە و میننەت\n\n\nزستان لە بەهار بۆ من خۆشتر بوو\nگوڵی ئومێدم ئەودەم گەشتر بوو\n\n\nحەسەن بە قوربان عەزیزەکانت\n«عومەر» و «عوسمان»، «بووبەکر»ی جوانت"}, {"poet": "میرزا حەسەن کوڕی میرزا قاسمی قازی", "poet_description": "['ناو : میرزا حەسەن کوڕی میرزا قاسمی قازی']", "book": "دیوانی سەیفولقوزات", "poem_title": "عەزیز ناردبووی بۆم سەرکڵاوە", "poem_description": "", "poem_text": "عەزیز ناردبووی بۆم سەرکڵاوە\nدۆعای گەیاندبووم دەگەڵ سڵاوە\n\n\nکەیفم زۆر خۆش بوو بە دوعا و سڵاوی\nسەرپۆش و سوڕپۆش بوو سەرکڵاوی\n\n\nسەرکڵاوەکەم وەقتێک لەسەر کرد\nترسی سەرمایەم لە سەرم دەرکرد\n\n\nسەرم بڵیند بوو، گەییە عاسمانێ\nدەتوانێ چ بکا سەرمای زستانێ\n\n\nلە ئاوریشمێ بوو، یا لە تووکی قوو\nگەرم و نەرم و ویشک، بێ کڕێژ، بێ موو\n\n\nقوبووڵی و دۆکڵیو، شۆرباوی قازی\nزۆر خۆشی کردن ناردنی پیوازی\n\n\nکێ دیویە پیواز، بۆنی گوڵ بدا؟ \nوەکوو گوڵقەندی تام بە دڵ بدا\n\n\nلەو دوو سەوقاتە، بێ درۆ و بێ بازی\nڕازی و مەمنوونم، خوا لێت بێ ڕازی\n\n\nلە سەرمی دەکەم تا سەرمام نەبێ\nلە چێشتی دەکەم تا بێتام نەبێ\n\n\nدایم بەبێ تۆ غەمگین و ماتم\n«عەزیز»! تۆی مایەی عەیش و حەیاتم\n\n\nژیانم ناوێ تاوێ بەبێ تۆ\nحەسەن ئارەزووی ڕووی تۆ لە دڵی تۆ\n\n\n«عومەر» و «عوسمان» نووری چاوانم\nفێنکایی دڵم «بووبەکر»ی جوانم."}, {"poet": "میرزا حەسەن کوڕی میرزا قاسمی قازی", "poet_description": "['ناو : میرزا حەسەن کوڕی میرزا قاسمی قازی']", "book": "دیوانی سەیفولقوزات", "poem_title": "ئەو زوڵمە لەسەر چی کە دەکەی لێمە بە ناحەق", "poem_description": "", "poem_text": "ئەو زوڵمە لەسەر چی کە دەکەی لێمە بە ناحەق\nهەر عیشقە گوناحم بوەتە باعیسی نەستەق\n\n\nسەر، گۆیە لە مەیدانی غەمت، پێی بکە بازی\nئەزیەت مەکە زولفت بە شەقێ لێی بدە سەر شەق\n\n\nقەوس و قەزەحە تاقی برۆت ئەوڕۆ بە وەسمە\nبۆیە دڵەکەم لەتلەتە بۆ خەنجەری ئەزرەق\n\n\nخۆم خستەوە بەر پێ، بە ئومێدی سەری زولفت\nدەخولێمەوە بەو ڕیشتەیی گیسوو وەکوو مەزرەق\n\n\nدەڕژێنێ بە یەک غەمزە نیگات خوێنی سپاهێ\nدەشکێنێ بە ڕووی تۆبەشکەن تاقی خەوەرنەق\n\n\nبەو زولفی سەرازیر لەسەر چاهی زەنەخدان\nئاوێزە دڵم هەر وەکی هاڕووتە موعەللەق\n\n\nهاتم بە خەیاڵ سەیری گوڵستانی ڕوخت کەم\nپێگیری خەیاڵیشی نەدا لووسی و ڕەونەق؟ \n\n\nبەو زولفی سەراپا وەکوو ئاهوویی موقەییەد\nیا شەهپەڕی تاووسە لەدووی کەبکی موتەووەق\n\n\nتا بەخت ڕەشی بۆ حەسەنە باعیسی دووری\nڕووی زەردی بە سووراوی سریشکی بووە ئەبڵەق"}, {"poet": "میرزا حەسەن کوڕی میرزا قاسمی قازی", "poet_description": "['ناو : میرزا حەسەن کوڕی میرزا قاسمی قازی']", "book": "دیوانی سەیفولقوزات", "poem_title": "دەبا ساتێکی ساکین بێ لە ناڵین قەلبی خوونخوارم", "poem_description": "", "poem_text": "دەبا ساتێکی ساکین بێ لە ناڵین قەلبی خوونخوارم\nدەبا تاوێکی فاریغ بێ لە گریان چاوی خوونبارم\n\n\nهەتاکەی غەرقی سێڵاوی سریشک و ئەشکی خوێنین بم؟ \nدەبا جارێ بە گۆشەی چاوی مەیلێکی بکا یارم\n\n\nبە نای ناڵە و بە سینەی چەنگ و تاری غەم موهەییا بووم\nبڵێن بۆ سەیری ئەم بەزمە دەمێ با وا بێ دڵدارم\n\n\nدەرمکەی گەر لەلای خۆت، یا جوێنم پێ بدەی، ناچم\nبە زنجیری دوو گیسووت چونکە پێبەند و گرفتارم\n\n\nنییە تەئسیری وەعزت واعیزا! دەس هەڵگرە لێمان\nکە موددێکە بە بادەی چاوی مەستی مەست و خەممارم\n\n\nشەتی ئەشکم هەتاکەی بێ، مەگەر سەیحوون و جەیحوونە؟ \nبە چاوم کوت دەبا بەس بێ، وتی: ڕۆبار و جۆبارم\n\n\nلەتاوی زولفی چین چینت ئەسیری چین و ماچینم\nلەسایەی زولف و ڕووت، گا ڕۆژپەرەست، گا بەستەزوننارم\n\n\nئەگەرچی حیکمەتە دەرسم، لە حەڵقەی مەدرەسەی عیشقت\nگەهێ دەرسم گوڵستانە، گەهێ مەشغووڵی تۆمارم\n\n\nترازا دوگمەکەی سینەت، سپێدەی سوبح زاهیر بوو\nلە یەک مەشریق دوو ڕۆژم دی، بەجارێ بەو شەوی تارم\n\n\nبڵێسەی ئاهی سەردم ئاسمانی شین و تاریک کرد\nیەقین گوێی ئاسمان کەڕ بوو لەبەر فیغان و هاوارم\n\n\nحەسەن! چەن خۆشە ناڵینت، ئەگەر یار بێتە باڵینت\nبە شەرتێ بێتە سەر قەبرم، بە مردن زۆر منەتبارم"}, {"poet": "میرزا حەسەن کوڕی میرزا قاسمی قازی", "poet_description": "['ناو : میرزا حەسەن کوڕی میرزا قاسمی قازی']", "book": "دیوانی سەیفولقوزات", "poem_title": "من لە گوڵزاری ئەزەل گیراوی داوی زولفی تۆم", "poem_description": "", "poem_text": "من لە گوڵزاری ئەزەل گیراوی داوی زولفی تۆم\nبەس بدە چەرخم لەسەر، بازم! کە تەیری دەستەمۆم\n\n\nتا سەری زولفت ڕفاندی دڵ لەبۆ نێو ئاوری ڕووت\nسۆزشم خوارد و وەکوو ماری سەر ئاور خەم دەخۆم\n\n\nبۆ تەوافی کەعبەیی کۆی شەمسی دینە، وا حەسەن! \nهەر وەکوو مزرەق بە هەر مەرز و دیارێ خول دەخۆم\n\n\nبۆ تەمای ئاوی بەقا، دڵ کەوتە نێو زوڵماتەوە\nدەستی من دامانی زولفت، پێم بڵێ بۆ کوێ بڕۆم؟ \n\n\nقووەتی قەلبم کە تۆی و قووتی ڕۆحم عیشقتە\nبۆچ دەبێ باکم لە ماسیوا ببێ، خەم بۆچی بخۆم؟ \n\n\nیۆسفی میسری ویلایەت! ئەی خەلیلی باغی قودس! \nناری نەمروودە دەروون بێ تۆ، دووچاوم بۆتە چۆم\n\n\nمن بەسەر کەوتوومە بەر پێ، زولفی چەوگان بادەوە! \nهەر لە تفڵی، من ئەسیری لوعبەتی چەوگان و گۆم"}, {"poet": "میرزا حەسەن کوڕی میرزا قاسمی قازی", "poet_description": "['ناو : میرزا حەسەن کوڕی میرزا قاسمی قازی']", "book": "دیوانی سەیفولقوزات", "poem_title": "وەتەن", "poem_description": "بۆ شاگردانی مەکتەب یا نەوجەوان", "poem_text": "ئەی گوڵی گوڵزاری دین، ئەی نەوجەوانانی وەتەن! \nئەی لە هیممەتدا بەقیمەت یەک بە یەک دوڕڕی عەدەن! \n\n\nئەی نەوەی باز و شەهێن! بۆ تۆ جەلادەت فیترییە\nسەیری ئەتڕافت بکە یەکبارە ڕاوی تۆ دەکەن\n\n\nحەز دەکەن جێی باب و باپیرتان بزانن کوێ بووە؟ \nدەرسی تاریختان کە خوێند جوغرافیا دیققەت بکەن"}, {"poet": "میرزا حەسەن کوڕی میرزا قاسمی قازی", "poet_description": "['ناو : میرزا حەسەن کوڕی میرزا قاسمی قازی']", "book": "دیوانی سەیفولقوزات", "poem_title": "نامەی گرامیت حەزرەتی نامی", "poem_description": "", "poem_text": "نامەی گرامیت حەزرەتی «نامی»! \nپێم گەیشت لە دەست شەخسێکی نامی\n\n\nنامەی گرامیت وەقتێک پێم گەییشت\nهێند کەیفخۆش بووم، عالەم تێم گەییشت\n\n\nلە قەولی «ئەحمەد» چەند شیعرت گوتبوو\nئەلحەق لە دەهەن بابیشی زیاد بوو! \n\n\nحەیرانی کردم «مولەممەعات»ی\n«موحەسسەنات»ی، «بەدایعات»ی\n\n\nتەسدیقی دەکەم شیعر دەبێ وابن\nکەلامی «نامی» دەبێ وا چا بن\n\n\nیاوەریم بدەی موژدە پێدراو! \nپێنجی بن عەبا، دوازدە نێوبراو\n\n\nگەر بە عەدەد وان، ئینعام بنێرم\nدەبێ لە پاشان، مێشان بژمێرم! \n\n\nئاشی «کولتەپە»ت کارێکی چا بوو\nئەو کۆچی ئاخریت یەکجار بەجا بوو\n\n\nسایەی «عەزیز»ی هەرکەس لەسەر بێ\nلەنێو هاوسەران دەبێ سەروەر بێ\n\n\nخزمەتت دەکەین ئێمەش تاکوو هەین\nتۆش دەرسان بڵێ بەبێ کەین و بەین\n\n\n«عومەر»، «ئەبووبەکر»، یاری غاری بێ\n«عوسمان»یش عەلی ئاگاداری بێ\n\n\n«بووبەکر»یش یاخودا هەر چوار، یاری بن\nخودا و پێغەمبەر ئاگاداری بن\n\n\nلبادێکیشم ئەوا بۆ ناردی\nقەبووڵی فەرموو، موبارەک بادی!"}, {"poet": "میرزا حەسەن کوڕی میرزا قاسمی قازی", "poet_description": "['ناو : میرزا حەسەن کوڕی میرزا قاسمی قازی']", "book": "دیوانی سەیفولقوزات", "poem_title": "کوردینە تاکەی ئێمە لە کێوان میسالی دێو", "poem_description": "", "poem_text": "کوردینە تاکەی ئێمە لە کێوان میسالی دێو\nبێین و بچین و بۆ مە نەبێ قەت خودان و خێو؟ \n\n\nخەڵکی هەموو لە باغ و لە شارانە کەیفخۆش\nئێمەش بڵاو و بێسەرە ماوین لە دەشت و کێو\n\n\nبۆ ئاسمان دەڕۆن و لە بەحرا دەکەن سەفەر\nهەر عەرزە نیشتگاهی مە، سەنعاتە وەرد و شێو\n\n\nڕێی وانە کەهکەشانە و ڕێی ئێمە بەردەڵان\nجێی وانە تەخت و بەختە و جێی ئێمە بەرد و چێو\n\n\nڕەشماڵە ماڵ و کەشک و پەنیرە مەتاعی مە\nقەسر و سەرایی خەڵکی دییە پڕ لە زێڕ و زێو\n\n\nلا هەڵدڕاو و جەرگبڕاو و فڕێدراو\nبێ شوێن و بێ نیشان و پەرێشانن و پەشێو\n\n\nفیکرێ لە کاری خۆ کەن و بگرین بە حاڵی خۆو\nهەر بێ سەری و عەداوەتی خۆتانە دێتە ڕێو\n\n\nژێردەستی و ئیتاعەتی بێگانە تا بەکەی؟ \nشەرمە لەبۆ مە هێندە ژیان بێ نیشان و نێو\n\n\nمەغبوونی هەر موعامەلە، مەحکوومی هەر کەمێک\nشاهان بە مەحوی ئێمە دەبەستن گرێ و گرێو\n\n\nگوردانی کوردەکان! بەخودا ڕۆژی غیرەتە\nدەست دەینە خەنجەران و پیاوانە بێینە نێو\n\n\nهەرکەس کە بیری تۆڵە و جێی بابی خۆی نەبێ\nئەو بێبەشە لە کوردی، دەریکەن نەیێتە دێو\n\n\nبۆچمانە ماڵ و سەر کە لەسەر سەروەری نەچێ؟ \nکوڕ نابێ قەت بترسێ لە زیندان و دار و چێو\n\n\nپێ هەڵگرن بگەینێ، کە شەڕ، بۆمە شایییە\nدەست تێکگرن، درەنگە، جحێڵانە بچنە نێو\n\n\nچون دوژمنن لەگەڵ یەک و بێ دەرس و مەدرەسەن\nڕاوو دەنێن بەجارێ، لە هەورازێ بۆ نشێو\n\n\nئەو ژینی بەو ڕەزاڵەتە بۆ چیتە چاوەکەم؟ \nبپسێین لەڕێی نەجاتی وەتەن با بە نێر و مێو\n\n\nسەرچوونی تەخت، ڕۆینی سەرداری پێدەوێ\nخۆشیمە بەو شەهادەتی شێخانە نێوبەنێو\n\n\nکوان گوردی کوردەکان، کە لە ترسیان دەلەرزی عەرز؟ \nکێ بوو لە شام شا بوو، لە میسرێ ببوو خەدێو؟ \n\n\nئازادی، سەربەخۆیی و میریی و گەورەیی\nداوای بکەن بە زار و زمان و ددان و لێو\n\n\nتا کەی لە باغی خەڵکی بە زیزی و بە ملکەچی\nخۆشە لە باغی عێلی چنینی هەنار و سێو\n\n\nبۆ وانە هەر چی جوانە لە جێ و دێ و لە ژن، لە ماڵ\nهەر شاخ و داخە بۆمە، کوڕی ڕەش، کچی دزێو\n\n\nهەر میللەتێ لە لاوە حەقی خۆی بەدەستەوە\nکوردە کە سەرهەڵێنێ، دەڵێن بۆتە سەربزێو\n\n\nهەرچی دەبێ، بڵا ببێ، حەق هەر دەڵێ حەسەن\nنیمە لەڕێی وەتەن غەمی دەرکردن و جنێو"}, {"poet": "میرزا حەسەن کوڕی میرزا قاسمی قازی", "poet_description": "['ناو : میرزا حەسەن کوڕی میرزا قاسمی قازی']", "book": "دیوانی سەیفولقوزات", "poem_title": "ڕووناکیی چاوم ئەحمەدی سەیفی", "poem_description": "", "poem_text": "ڕووناکیی چاوم، &#39;ئەحمەدی سەیفی! \nلە شێعرگوتنت دیارە بە کەیفی\n\n\nکەیفت لە سایەی «حەزرەتی قازی»؟ \nوەقتێک لێت ڕازیم «قازی» بێ ڕازی\n\n\nلە شێعرگوتنت زۆر کەیفخۆش بووم\nچونکە ناخۆش بوو خەتت، نەخۆش بووم\n\n\nزیاتر هومێدم هەر بۆیە پێتە\n«سەدر»یشت ئوستاد، گوێی لە دەرسێتە\n\n\nئەگەر حەز دەکەی هەر سەرفەراز بی\nلە باب و برات هەر بێ نیاز بی\n\n\nئەخلاقت چاک کە، بۆخۆت بخوێنە\nدرۆیان مەکە، کەمان مەدوێنە\n\n\nلە سایەی «قازی»، جێژن پیرۆزە\nجێژنی مە قوربان، نەکوو نەورۆزە\n\n\nسایەی لەسەرمان یاخودا کەم نەبێ\nدنیامان هەیە گەر ئەومان هەبێ\n\n\nئەنعامت ویستبوو، ئەوا بۆم ناردی\nدۆعام بۆ بکە، بەخودام ئەسپاردی\n\n\nئەنعام بە عەدەد چوار یاری نەبی\nبووبەکر و عومەر، عوسمان و عەلی\n\n\nتا لێت یەقین بێ، هەر چوار بە حەقن\nگوێ مەدە خاڵان، عەجەم ئەحمەقن\n\n\nلەبەر بێ پووڵی دنیا بێ ڕەنگە\nچ وەقتی سەعات، ئەو زرینگە و زەنگە؟ \n\n\nهەمیشە بەرگت، هەر فاسونیا بێ\nمەرگت نەبینم، زەرد یا سیا بێ\n\n\nخێزانی ماڵێ ئارەزووت دەکەن\nمەیلی هاتنی زووبەزووت دەکەن\n\n\nدۆعای گەیاندبووم «عەزیزی مامەش»\nزۆرم پێ خۆش بوو، لە دڵم بڕا غەش\n\n\nلە نێو مامەشان مەزن «عەزیز»ە\nسوارێکی شۆڕ و شۆخ و تەمیزە\n\n\nڕان و ڕکێفی دەڵێی ڕۆستەمە\nلە مەیدانێدا شێری بێ غەمە\n\n\nدۆستی و ڕاستی و هەم عەهد و وەفا\nهەرچی خووی چاکن، بە بابی بڕا\n\n\nتا نێوی کوردان بە چاک بمێنێ\nحەسەن لەلاوە نێوی وی دێنێ"}, {"poet": "میرزا حەسەن کوڕی میرزا قاسمی قازی", "poet_description": "['ناو : میرزا حەسەن کوڕی میرزا قاسمی قازی']", "book": "دیوانی سەیفولقوزات", "poem_title": "کوردان کە جاران لە ئێران شا بوون", "poem_description": "", "poem_text": "کوردان کە جاران لە ئێران شا بوون، \nئێستا ژێردەست و پەست و گەدا بوون\n\n\nجێی ڕاو و سەیری کاری کوردان بوون\nلە ڕەوەی کێوان نەڕەی شێران بوون\n\n\nتا پێکەوە بوون هەموو برا بوون\nکە لێک دابڕان، جەرگ بڕاو بوون\n\n\nئێستە یەک یەکیان لە خەو ڕا ڕابوون\nکە ساحێب فیکر و تەگبیر و ڕا بوون\n\n\nئەمڕۆ بزانن کە بەشخوراوین\nلە بورجی خۆمان وەدوور خراوین\n\n\nتاکەی ژێردەستی و ئیتاعەت کێشی؟ \nلازمە بۆمە مەئال ئەندێشی"}, {"poet": "میرزا حەسەن کوڕی میرزا قاسمی قازی", "poet_description": "['ناو : میرزا حەسەن کوڕی میرزا قاسمی قازی']", "book": "دیوانی سەیفولقوزات", "poem_title": "غەمگینە دڵی مات و بە چاوت نییە هۆشی", "poem_description": "", "poem_text": "غەمگینە دڵی مات و بە چاوت نییە هۆشی\nتا ڕوو بە تەمای جەور و جەفا لێمە دەپۆشی\n\n\nتا دیدە بە دیداری مونیرت نییە ڕەوشەن\nوەک کانییەکەی قوڵقوڵەیە قوڵقوڵ و جۆشی\n\n\nهەر گوڵشەکەری لێوە شەفای دەردی نەخۆشان\nسەر بێ بە فیدای کوڵمی گەش و چاوی نەخۆشی\n\n\nئەی دڵ بە خەتا کەوتیە چینی سەری زولفی\nلەم مارە عەجایب بە تەمای لەززەت و نۆشی\n\n\nهەروەک مەهی دوو هەفتە لەژێر هەوری سیادا\nئەو دڵبەرە بۆ زینەتی نێو چادری پۆشی\n\n\nتا زولفی لەسەر ڕوو بە مەسەل هەوری بڵاوە\nلەو تاوە دڵم ڕەعدە لەبەر بەرق و خرۆشی\n\n\nزوححاکە بەبێباکی لە تەخریبی دڵاندا\nخوێنخواری گەلێ کردووە ماری سەری دۆشی\n\n\nهێندەت کوتووە وەعز و لە ئێمەی نییە تەئسیر\nماندووی و دەزانم بە خودا مەعتەلی چۆشی! \n\n\nلۆمەی حەسەنی نەفعی نییە، لابدە واعیز! \nعاشق هەموو ئەعزای دڵە، ئەسلەن نییە گۆشی"}, {"poet": "میرزا حەسەن کوڕی میرزا قاسمی قازی", "poet_description": "['ناو : میرزا حەسەن کوڕی میرزا قاسمی قازی']", "book": "دیوانی سەیفولقوزات", "poem_title": "قەدی یار سەروی جۆبار و ئەتۆ ئەی زولف لاولاوی", "poem_description": "", "poem_text": "قەدی یار سەروی جۆبار و ئەتۆ ئەی زولف لاولاوی! \nسەراپا، حەڵقە حەڵقە، وا لە باڵای بەرزی ئاڵاوی\n\n\nهەموو ئەعزام بریندارە لە حەملەی تیغی موژگانی\nدڵم شەیدا و پەرێشانە لەتاوی زولفی شێواوی\n\n\nخراپم کردووە ڕۆح و دڵم دانا لەپێناوت\nدەسا قوربان! لەبەرچی، بۆچی ئەمڕۆ لێمە تۆراوی؟ \n\n\nکەلام و عیشقی تۆ بوو باعیسی مەشهووریی حوسنی وی\nکەچی وێستا وەکوو زولفی لەبەرپێدا فڕێدراوی\n\n\nبەتوندی، یار چ شیرینە جەبین وەک عیقدەیی پەروین\nدوو کوڵمی لالەیی حەمرا، برۆی وەک تیغی خوێناوی\n\n\nدڵم ڕێی کەوتە نێو ئەگریجە و یاریش برۆی داخست\nسەمەندەر نی، لەنێو ئاور عەجەب ماوم چلۆن ماوی! \n\n\nبە خاڵی لێوی بردوومی، بە زولفی خاوی گرتوومی\nچ زوو ئەی مورغی زیرەک! بوویە سەیدی دانە و داوی\n\n\nبیساتی عەیش بەرپاکە لە ژێر پێ تا نەسووڕاوی\nلە مەستی بادە بشکێنە هەتا وەک شیشە نەشکاوی\n\n\nحەسەن! وا دیارە دیسان موبتەلای هیجرانی یاری تۆ\nبە ئەشکی سوور و ڕەنگی زەرد و ئەو دوو لێوی باراویی!"}, {"poet": "میرزا حەسەن کوڕی میرزا قاسمی قازی", "poet_description": "['ناو : میرزا حەسەن کوڕی میرزا قاسمی قازی']", "book": "دیوانی سەیفولقوزات", "poem_title": "یادم بۆ ناکەی یادت بەخێر بێ", "poem_description": "", "poem_text": "یادم بۆ ناکەی؟ یادت بەخێر بێ! \nوەعدەی زوو هاتن، وەختە زۆر دێر بێ\n\n\nهێندەم تەماشای ڕێی هاتنت کرد\nچاو، خێل بوون لەسەر سەربان و سەرگرد\n\n\nڕێگای کولتەپە دوور و درێژە\nهاتنی «عەزیز»م یەکجار لەمێژە\n\n\nحەسەن لە دووریت نەخۆش و گێژە\nتا مابووم نەمدی، هاتی بینێژە! \n\n\nدەردی بێدەرمان هەر دووری تۆیە\nبە بایەک دەمرم، دەژیم بەو بۆیە\n\n\nدەردێکی دامێ دەرمانی نەکرد\nشەماڵ بە بەفری کوێستانی نەکرد\n\n\nژینم پێ خۆشە، دڵم پێی خۆشە\nکە تۆم لێ دیار بێ لە بان و حەوشە\n\n\nفرمێسکم لە چاو دەڕژێن لە دوو دوو\nئەولام تەتەهوو، ئەم لام جەغەتوو\n\n\nژینم بە بۆنەی «عەزیز»م خۆشە\nهەر کەس تۆی نەوێ بێ هۆش و گۆشە\n\n\nدۆستی و ڕاستی، پارچێک بوو کڕا\nبە بەژن و باڵای بەرزی تۆ بڕا\n\n\nلە دەردی دووریت خۆم دەغافڵێنم\nچنار لێدەدەم، پەل دەچەقێنم\n\n\nلە گوێگجەلیڕا جۆی جۆمال دەکەم\nلە موشیراباتی ئاشبەتاڵ دەکەم\n\n\nلە «عەبدوڵڵابات» باغی بادامان\nزۆرم چەقاندن دەستم بە دامان\n\n\nکانی کووزەڵە هەر وەک خۆیەتی\nحوسێنی حاجی هەر بۆخۆیەتی\n\n\nشوکر کوڕەکان ئەوێستا چوارن\nلە پەنای خودا و حیفزی چوار یارن\n\n\nعومەر و عوسمان، بووبەکر و «ڕەحیم»\nبیانبەخشێ پێمان ڕەحمانی کەریم\n\n\n«بورجی بەڵەک»ی بەر دەرکێت ماوە؟ \nیا بە بای دوێنێ و پێرێ ڕووخاوە؟ \n\n\nخەڵوەتی ڕووخاو، چاکت کردەوە؟ \n«وەستا مەمەد»ت لێرە بردەوە؟ \n\n\nچت کرد؟ چەقاندت باغی بەرماڵان\nڕیشەم حازرن هەرزان و تاڵان\n\n\nئەگەر دەپرسی وەزعی زەمانە\nمیللەت پەرێشان، ئامان ئامانە\n\n\nکاری کوردەکان، خۆزگە بە پارە\nهەرکەس بە دەردێک چوو، گرفتارە\n\n\nجەمعێک بە بیانووی «تەجدیدی نەزەر»\nسەرگەردان کران لە قاپی و لە دەر\n\n\nلەتاو مەشموولی، کوردی موکریان\nکچیان ئارەزوو، لەباتی کوڕیان\n\n\nمەشموولی خۆشە، زۆر موقەددەسە\nنەک بۆ کەسێکی بێ گەورە و کەسە\n\n\nلە خەڵکی دەدەن، «سجیلت» کوانێ؟ \nماڵی قاچاغت لەسەر دووکانێ\n\n\nیەکی دی دەگرن «کوانێ کڵاوت؟»\nبۆچیت لەسەر نا، شەدەی بڵاوت\n\n\nتووتنی نووسراوت بۆ کوێ بردووە؟ \nئیمزای ماڵیەت کوا وەرگرتووە؟ \n\n\nبە یەکێک دەڵێن: کوڕەکەت هەڵات\nدەبێ پەیدای کەی، ڕێی هات و نەهات\n\n\nگەنمی دەستێنن بە بیانووی قشوون\nوشتر بە بێگار دەگرن بێ قانوون\n\n\nهاوار لە زوڵم و زۆری ئەمنییان\nنییەی نازانن، نابییێ گوێیان\n\n\nئەوانە هەموو بیانوون بۆ پووڵی\nبەبێ قانوونی و بەبێ ئوسووڵی\n\n\nهێندە پوڵ درا بۆ دەفعی شەڕیان\nبەتاڵ بوون جیب و گیرفانی پڕیان\n\n\nنە ئاغاوەت مان، نە میر و مەزن\n«هەرزن و بزن، چیایێ مەزن»\n\n\nخودایا! مەگەر کورد ئێرانی نین؟ \nلە ئینسان خاریج، مەخلووقێکی دین؟ \n\n\nلە تام چۆتەدەر مەزلوومیی کوردان\nخودایا! ڕەحمێ، بە چکۆلە و وردیان\n\n\nدەردی دڵ بەس کەین لەدەس ناکەسان\nچون هەر خودایە کەسی بێ کەسان\n\n\nهەر کەس لە خۆیدا سەرداری نەبێ\nحاڵی هەر وایە، ئاخری وا دەبێ\n\n\nبخوێنن چاکە هەتا دەتوانن! \nبەڵکە تەکلیفی خۆتان بزانن\n\n\nئەگەر حەز دەکەن یەکجاری نەمرین، \nبەیەک دی شاد بن، لەبۆ یەک بگرین! \n\n\nقەت بە خراپی نێوی یەک مەبەن! \nڕەنجی شان و قۆڵ بەهەدەر مەدەن! \n\n\nچاوان لە نەویان هەرگیز مەگێڕن! \nلە بڵیندان بانگ کەن، ئاوان هەڵگێڕن! \n\n\nگورگان بە کۆزی خۆتان فێر مەکەن! \nسەی حیز و برسی بە دزی تێر مەکەن\n\n\nتا کەی لە دەرکان هەناسەساردی؟ \nچاو لەدەس خەڵکی بە نامورادی\n\n\nهەڵناستن لە خەو هێند خەوگرانن\nلەدوای مردنم قەدرم دەزانن"}, {"poet": "میرزا حەسەن کوڕی میرزا قاسمی قازی", "poet_description": "['ناو : میرزا حەسەن کوڕی میرزا قاسمی قازی']", "book": "دیوانی سەیفولقوزات", "poem_title": "خەیاڵی هیجری ئێلخانی کە دەکرێ", "poem_description": "", "poem_text": "خەیاڵی هیجری ئێلخانی کە دەکرێ\nدڵی گەورە و بچووکی مە گڕ ئەگرێ\n\n\nویسالت چوون نییە بۆ من مویەسسەر\nسڵاوت بۆ دەنێرم لێرە تا دێ"}, {"poet": "میرزا حەسەن کوڕی میرزا قاسمی قازی", "poet_description": "['ناو : میرزا حەسەن کوڕی میرزا قاسمی قازی']", "book": "دیوانی سەیفولقوزات", "poem_title": "دایم دڵم بە ناڵە و زاری و فیغان ئەڵێ", "poem_description": "", "poem_text": "دایم دڵم بە ناڵە و زاری و فیغان ئەڵێ\nخۆش بەو شەوەی کە ڕۆژی ڕوخی دڵبەرم هەڵێ\n\n\nتفلی دڵم گڕووی شەکەری لێوی گرتووە\nبەو دوو هەنارە ژیری کەوە بیخە باغەڵێ! \n\n\nزولفت وەلا دە، ڕووت بنوێنە بە دەفعەیێ\nشەو ڕابرێ، ستارە نەمێنێ، قەمەر هەڵێ\n\n\nبەو زولفە میروەحەت مەکە مەنعم لە شەکری لێو\nتەیرێکە دڵ، زەعیفە، دەترسێ لە داوەڵێ\n\n\nئەو قافیەت بەسانی دڵی موددەعی، حەسەن! \nتەنگە، درەنگە، مەیلی بە جەنگە، هەڵێ، مەڵێ!"}, {"poet": "میرزا حەسەن کوڕی میرزا قاسمی قازی", "poet_description": "['ناو : میرزا حەسەن کوڕی میرزا قاسمی قازی']", "book": "دیوانی سەیفولقوزات", "poem_title": "لە عالەم فاش و مەشهوورە کە من مەستی مەیی عیشقم", "poem_description": "", "poem_text": "لە عالەم فاش و مەشهوورە کە من مەستی مەیی عیشقم\nبە حوققەی دەم، بە جامی دیدە، مەمکی تونگی مینا بێ\n\n\nلە حوجرەی عیشقدا ئەمشەو موتاڵام «حاشیە»ی زولفە\nبە لالەی کوڵمی گوڵگوونی بە دوو شەمعی هەڵایسابێ\n\n\nلە ئاهی عاشقی ڕووتە غوباری عاریزی سافت\nدەنا جامی بلووری خەددی تۆ کێ دی خەتی دابێ\n\n\nخەیاڵم شەونخوونی بردەسەر دەستەی سپای زولفت\nدەبێ ئەمشەو لەبەر وی بێ کەوا مەغشووش و شێوابێ\n\n\nتەنافی گەردنم کە زولفی زوننارت، کە بێزارم\nچ خۆشە گەر بڵێن عاشق بە زولفی یار خنکابێ\n\n\nکەنارم جۆیبار و دامەنم پڕ گوڵ لە ئەشکی سوور\nئەگەر مەیلی قەدیمیشی نەمابێ بۆ تەماشا بێ\n\n\nعەیارێکی نییە دڵ دڵبەرا! کێشانی پێ ناوێ\nکەبابی جەرگ سووتاوە، یەقینە قیمەتی نابێ\n\n\nتەن و ڕۆحم لە تەحت و فەوقەوە مەشغووڵی جۆڵایین\nدەبێ بەو ساعیدی سیمین تەنافی زولفی هەڵدابێ\n\n\nدوو چاوی من تەمی هێنا کە تۆ زولفت بەڕوودا خست\nشەوی یەڵدایە ئەوڕۆ یا مەگەر خورشیدە گیرابێ\n\n\nلەنێو زوڵماتی ئەگریجەت شوعاعی ڕووتە دەنوێنێ\nتەجەللی نوورە، یا زاهیر لە جانب تووری سینا بێ\n\n\nستارەی بەختی من ئەوشۆ تلووعی کرد کە تۆ هاتی\nسبەینێ و ڕۆژە لەم عیدە، بڵێ نوور و سەفای وا بێ\n\n\nلە سایەی هیممەتی پیرە حەسەن! دوشمن موتیعی تۆ\nدەنا سەی بەد تەرەس کێ دی بەبێ زەحمەت پەتی دابێ؟"}, {"poet": "میرزا حەسەن کوڕی میرزا قاسمی قازی", "poet_description": "['ناو : میرزا حەسەن کوڕی میرزا قاسمی قازی']", "book": "دیوانی سەیفولقوزات", "poem_title": "ئەوڕۆ حەسەن پەیامی دۆعا و سڵاوییە", "poem_description": "", "poem_text": "ئەوڕۆ حەسەن پەیامی دۆعا و سڵاوییە\nبۆ میللەتی ڕەشیدی پەنای بەشخوراوییە\n\n\nکانی عەداڵەت و «وەکوو یەکی» و برایەتی\nزەحمەتکەش و بەکار، چ ژن یا پیاوییە\n\n\nهەر عیلم و سەنعەتە کە لەکن وان ڕەواجی بێ\nبێقەدرە دەوڵەمەندی و موڵکی کڕاوییە\n\n\nتا ڕووس بمێنێ کاکە، لە تاریخی عالەما\nبەیداغیشی کە سوورە بە خوێنی ڕژاوییە\n\n\nمەخسووس لەبۆ شەڕن نەفەر و ئەفسەرانی وان\nنەک عەیش و نۆش و لەززەتی شیر و کەکاوییە\n\n\nهەر یەک بە ڕۆژی مەعرەکە شێرن لە نێر و مێ\nبەو قۆڵی داخراو و بەلەک دەرخراوییە\n\n\nبۆ مەدحیان بەسە کە کەسی بێکەسان ئەون\nبۆ میللەتی زەعیف هومێد و هەناوییە\n\n\nکاری بەدەستی خۆیەتی هەر میللەتێکی بێ\nسەر دادەنێن لەبۆیە لە ڕێ کەس نەماوییە\n\n\nقەفقاز و ڕووس و ئوزبەک و تفلیس و ئێرەوان\nتاجیک و تات و ترکەمەن و هەرچی ناوییە\n\n\nهەرکەس بە مڵک و میللەتی خۆی شاد و ڕازییە\nئازادی، سەربەخۆیی وەها پێدراوییە\n\n\nدنیا تەواوی چاوی لە تانک و لە تۆپی وان\nتەییارە، بۆم و ئەژدەر و زیپلین و ناوییە\n\n\nگۆی سیبقەتی فڕاندووە ئەمڕۆ لە عالەما\nفەخری ڕەفیقەکان، بە قوشوونی تەواوییە\n\n\nڕووی کردە هەر سپایەکی مەحوی دەکاتەوە\nفەتح و زەفەر لیباسە بە بەژنی بڕاوییە\n\n\nئەڵمان کە لافی گەورەیی لێدا لەعاستی وان\nپشتی شکا، نیشانە سەلیبی شکاوییە\n\n\nهەر جێگەیەک کە دوژمنی بۆ چوو، وەپاش درا\nپێی ما سەری شکاوی و قوونی دڕاوییە\n\n\nگیراوە شارەکانی دە نازی بە فەتحی وان\nسەربەرزییەک کە مابێ سەری بێ کڵاوییە\n\n\nئەو سەرکەشە کە دوێنێ لە ترسی دەلەرزی عەرز\nئەوڕۆکە بۆتە مەسخەرە، هەر قاوەقاوییە\n\n\nهەر دەوڵەتێکی گرتی بە خوێناوی میللەتێ\nگیراوە لێی بە زۆر و کرا دەرکراوییە\n\n\nبەدبەختی و شکست و زەلیلی کە هاتە ڕێی\nنەیزانی موددەعی لە خەیاڵاتی خاوییە\n\n\nکاڵەی دڕا، چی پێ نەبڕا، پشتیشی شکا\nکەوتە هیلاک و غەڕغەڕە، کاری کراوییە\n\n\nئەو فەتحی وا کرا لە ستالینگڕادی وان\nدەرچوو بەجارێ دوژمن و تۆقی زراوییە\n\n\nجێی حەملەیانە ئەوڕۆ ئورووپا بە پانەوە\nژاپۆن لە ترسی وانە لە چین چاوەچاوییە\n\n\nکوردان کە هاتوچۆ دەکەن ئەوڕۆ بە پڕچەکی\n«نیشتیمان» زمانی وانە بە ئەمری دراوییە\n\n\nڕۆژنامەکانی ترکی لە تەورێزێ دایرن\nبۆچ هەر لە کوردی دەردی دڵ و تەنگەتاوییە\n\n\nخۆ کورد و فارس هەر دوو برای دایک و بابێکن\nوەک یەک نەبێ، لەبەر چی، بەش و نان و ئاوییە\n\n\nلەو جەور و زوڵم و زەحمەتە دەدرێ بە کوردەکان\nمانیان نەمانە، ژینێکی سەگ تێ ڕیاوییە\n\n\nپێم کوت بە پادشا و بە وەزیر و نوخوست وەزیر\nئاوڕێک وە کوردی دەن وە بە حاڵی بڵاوییە\n\n\nهەر کوردە خوێنی خالیسی ئێرانی پاکی بێ\nنەیکردووە بە ترک و عەڕەب تێکەڵاوییە\n\n\nمەئمووری حیز و بێشەڕەف و خائینی وەتەن\nڕاپۆرتی بەد دەدا بە درۆ، چونکە داوییە! \n\n\nسەرتیپە شێتە، هۆشی کەرێکی تەواو نییە\nتەهدید دەکا بە کوشتنێ، ئەم دەمگواوییە\n\n\nنەمخوێندەوە لە ناسر و خوسرەو شکایەتێ\n«زێرۆ» و «حەمەڕەشیدە» سەری بەندوباوییە\n\n\nبێڕەحمی، بەدنیهادی، دەگەڵ کوردی تابەکەی\nبەس بێ ئەوەندە فەرق و جودائی، چ ناوییە؟ \n\n\nئاسوودەیی مەرامییە، کوێخایی ماڵی خۆی\nنەک بێتە ژێرچەپۆکە، بە شەق لێدراوییە\n\n\nسەرسەوزە باغی ئارەزوو نیزیکە بێتە بەر\nمەزرای هومێدی تینووە وەختی شەواوییە\n\n\nهەرکەس کە ڕوشدی بێ هەوەسی ماڵی خۆی دەکا\nتۆوێکە زۆرلەمێژە لە باغدا چناوییە\n\n\nئەخلاقی چاک و خوێندن و دینداری و «ئیتتیحاد»\nگورج و بەکار و جەڵد بێ، نەڵێن ساوەساوییە\n\n\nهەرگیز حەقی ژیانی نییە پیاوی بێسەواد\nچاوسووری خۆی نەبێ و وەتەنی پێ بڕاوییە\n\n\nبە زمانی دایکی خوێندن و نووسینی بۆ نەبێ؟ \nئەو میللەتی قەدیم و زبان بەستراوییە\n\n\nحوببی وەتەن نیشانەیی ئیمانە کوردەکان\nنیشتمانی خۆت وەژێنە، بە پێچ و کڵاوییە\n\n\nمەرد چاکە ئەو کەسەی سەری دانێ لەڕێی وەتەن\nباکی نەبێ لە بەند و لە داری چەقاوییە\n\n\nمنداڵەکانی بێسەرە بوون دایکی نیشتمان\nهەریەک بە لایەکا سەبەبی بێ لەغاوییە\n\n\nجیرانەکەت بە ئارەزویی کۆنی خۆی گەیی\nکاسەی جیرانی کێ دی لەوی لێنراوییە\n\n\nتۆ سەر لە من بخوازە لەبۆ کێشکی نیشتمان\nچی دێتە سەر زمان، بە کوردی کراوییە\n\n\nهەورامی و جەلالی بۆ سمنان و ساوە چوون\nسابڵاغی بۆ شیرازێ ڕەپێچەک دراوییە\n\n\nمەرکەز لەبەر چی هیچی نەپرسی لە حاڵی وان\nکێ دی بە غەیری کوردی وەتەن دەرکراوییە\n\n\nمیوان بەخێر هێنانە لەبۆ کوردی بۆتە شوێن\nدەرک ئاوەڵایە، سفرە پڕ و ڕاخراوییە\n\n\nسەرقژنی، پووزڕووتی، کچی کوردی نایەوێ\nداوێنی دادڕاو و سەری پێچراوییە\n\n\nئێخێکی دادڕاو و کراسێکی سەرلەبەر\nدەسماڵ و شاڵی پشت، شل و بادراوییە\n\n\nقۆڵ هەڵکراو کراسی بە پشتێندیدا کراو\nچارشێو لە شان و زولفی بەلادا کراوییە\n\n\nبەو سینگ و باسکە ڕووتە لە من بۆتە قووتی ڕووح\nبەو لێوی ئاڵ و پەرچەمی کاڵ و بڕاوییە\n\n\nگەردن بڵیند و سینگ و کەفەڵ هێندە پان و پۆڕ\nباریک و شووش قامەت و قەد، چاونواوییە\n\n\nکیژانی جوانی عێلی لەدووی خێڵی دێن، دەڕۆن\nئاسکن لە باسک و سوورەقورینگی شەتاوییە\n\n\nسنجاق و کوحلی بەرۆک، بەرموور و پێشەسەر\nماینی کەحێلی عێلی، ڕەخت لێدراوییە\n\n\nکیژۆڵەکان ببینە لەنێو باری وشتران\nئەستێرەکانی گەش لە حەواڕا کشاوییە\n\n\nئیی مە کەون، لە کێو و دەراندا کە دێ و دەچن\nئەو، تاوسی سایەپەروەرە نەیدیوە تاوییە\n\n\nئیی مە، خەریکی تەون و تەشی و چێشت و نان و خوان\nئەو، لێوی سوور و پۆدر و فڕ و کل دە چاوییە\n\n\nئیی مە، خەریکی زەحمەت و کار و مەرارەتن\nئەو، حوکمڕانی مێردە، لە ژێر دەس کڵاوییە\n\n\nهەر چی کوتم، نەسیحەتە، عەینی حەقیقەتە\nنەک سوحبەت و جەفەنگە، مەڵێن چاووڕاوییە\n\n\nئەو شیعرە لایقن لە بەریکەن جحێڵەکان\nیادم بکەن بە خێر و دوعای بۆ کراوییە"}, {"poet": "میرزا حەسەن کوڕی میرزا قاسمی قازی", "poet_description": "['ناو : میرزا حەسەن کوڕی میرزا قاسمی قازی']", "book": "دیوانی سەیفولقوزات", "poem_title": "عەنبەری زولفت بەدەم سەبا دە", "poem_description": "", "poem_text": "عەنبەری زولفت بەدەم سەبا دە\nلەسەر مانگی ڕووت هەوری مووت لادە\n\n\nتا ڕۆژ وەکوو شێت، ڕوو لە کێوان کا\nتۆزی غوسسە و غەم هەستە بە با دە\n\n\nلە عیشقت مردم، وەسییەتت بێ: \nبۆخۆت بمنێژە، تەڵقینم دادە\n\n\nتا بڵێن زوححاک مار لەسەر شانی\nتایەک لە زولفی چین چینت بادە\n\n\nبە جامی دیدە، جەمشیدی جەمە\nبە تەختی سینە، وەک کەیقوبادە\n\n\nکوتم کوشتوومت بە غەمزە، فەرمووی\nشێوەی شیرینە، ڕەسمی فەرهادە\n\n\nلە دووری باڵات شەو هەتا سەحەر\nکارم گریانە، پیشەم فەریادە\n\n\nتاکوو پاماڵ بێ خوێنی مەزلوومان\nپەنجەی شمشاڵت، ڕەنگ و حەنا دە\n\n\nبە ئوممێدی وەم بێیە سەر قەبرم\nبۆیە وا حەسەن بە مردن شادە"}, {"poet": "میرزا حەسەن کوڕی میرزا قاسمی قازی", "poet_description": "['ناو : میرزا حەسەن کوڕی میرزا قاسمی قازی']", "book": "دیوانی سەیفولقوزات", "poem_title": "کوردینە ئەوڕۆ ڕۆژی گەپ و کەیف و شادییە", "poem_description": "", "poem_text": "کوردینە! ئەوڕۆ ڕۆژی گەپ و کەیف و شادییە\nلەو نیعمەتەی کە بۆ مە ستالینە حامییە\n\n\nدەستی وەدەس مە داوە، کە چیدی لەدەس نەچین\nبانگمان دەکا کە ئێرە، جێگەی ئیتمینانییە\n\n\nئەو میللەتە ڕەشیدە کە یۆڵداشی وای هەبێ \nبۆ قەلع و قەمعی هەرچی ئورووپایە، کافییە\n\n\nکوردینە! موژدە لێوە، کە چیدی زەلیل نەبن\nمیر جەعفەریش بە ئەمری وی، بۆ ئێمە هادییە\n\n\nئوستادی وا مەزن دەبێ شاگردی وای هەبێ\nتەئسیری دەرس و مەشقی وییە هێندە چاکییە\n\n\nجومهووری سۆڤیەتی بەدەنێکە سەلیم و ساغ\nمۆسکۆی سەرە، ئەمیری لە باکۆیە چاوییە\n\n\nئەو یەکیەتی و موحەببەتی نێو ئەفسەرانی وان\nسوێندی دەخۆی کە پاک برای دایک و بابییە\n\n\nبۆ شارەزایی ڕێگەیی حەق ڕەهبەری یەکن\nبۆ دەفعی دوژمنی وەتەن هەریەک فیدایییە\n\n\nهەر کامەکی دەبینی، دەڵێی چاکیان ئەوە\nدوور بن لە چاوەزارێ، ئەوەش بەختی کوردییە\n\n\nهەر کەس دەپرسی «کاکە! چلۆنن لە جێگەتان»\nخۆشبەخت و شاد و دڵخۆش و مەمنوون و ڕازییە\n\n\nوا چاکە بۆ مە هەر چی بڵێن بەقسەیان بکەین\nهەرکەس وەدووی ئەوان کەوێ بێشک نەجاتییە\n\n\nمەئیووس و زیزە شاعیر و نەوزانی قەدری وی\nوەک شێرەکی لە جەنگەڵی قەفقازێ یاغییە\n\n\nبەیداغی سوورە ئەوڕۆکە چاوسوور و پشتیوان\nکەروێشکە شێر لەکن مە، هەڵۆ وەک مراوییە\n\n\nڕووسوورە هەرکەسێ کە قزڵ ئۆردووە پەنای\nبۆ مە ئەوە بەسە کە پەنای دیکەمان نییە\n\n\nقوربانی پێشەوایەکی وا بۆ نەبێ حەسەن؟ \nڕەفتاری چاکی وانە بە ئەمر و قسەی وییە\n\n\nتەبریکی فەتحی تازە، دۆعای خێری بۆ دەکەم\nبۆ ئەو ڕەفیقە گەورە کەوا بۆمە حامییە\n\n\nبۆچی زمانی دایکی لە ئێمە مەنع کرا؟ \nئەو هێندە، زوڵم و زەحمەت و فەرق و جوداییە\n\n\nیا دەرکراوی مەوتەنە، یا حەبسی بێ گوناه\nکوردێکی مەزن و عاقڵ و مەردی حیسابییە\n\n\nهەر ماڵە کوردەکی کە دەچووی، دەتدی شیوەنە\nئەوڕۆکە هەر دێیەک کە دەچی سەیر و شایییە\n\n\nچەن خۆشە کوردەکان! کە دەبینم بە جلکی خۆو\nپشتێند و پێچ و پەستەک و چۆغە و سۆرانییە\n\n\nئەوجارەکەش نەمردم و دیتم بە پڕچەکی\nشیر و دەمانچە، خەنجەر و بوڕنووی نیزامییە\n\n\nقوربانو بم، وەرن ببنە دۆستی یەکتری\nزۆر عەیبە ڕێگری و دزی، کارێکی چا نییە\n\n\nخەڵکی دی دڵخۆشن بە جێگە و مەوتەنی خۆیان\nبۆچی ئەمە نەخۆینەوە لەو چۆم و کانییە؟ \n\n\nهێندێکی بۆ عەراق و بۆ سمنان و دامەغان\nدەستێکی بۆ شیراز، کە جێی شێخی سەعدییە\n\n\nدەکرانە دیل و بوونە ئەسیری لەنێو عەجەم\nهەورامی، سابڵاغی و ئێلی جەلالییە"}, {"poet": "میرزا حەسەن کوڕی میرزا قاسمی قازی", "poet_description": "['ناو : میرزا حەسەن کوڕی میرزا قاسمی قازی']", "book": "دیوانی سەیفولقوزات", "poem_title": "یار کە دێتە سەر گۆل و ئەستێرە", "poem_description": "", "poem_text": "یار کە دێتە سەر گۆل و ئەستێرە\nسەیری وی دەکەن مانگ و ئەستێرە\n\n\nڕووناکی ڕووی بوو یا ڕوونی ئاسمان؟ \nکە دێ بۆ کێوی دەبا گاگێرە\n\n\nدەگەڵ یار، لەبن سێبەری پاڵان\nچەن خۆشە دۆی سارد، دەگەڵ کولێرە\n\n\nخۆزگەم بەو شوانە لەدووی مێگەلان\nیارم بە زولفان دەکا هاوێرە\n\n\nشەرتەشوانیم ئەوەندە بەس بێ\nیارم بێری بێ، بێتە بەر بێرە\n\n\nبە تیری نازت جەرگم بڕاوە\nبۆچی بە تفەنگێ لێم دەگری سێرە\n\n\nکوڵمەسوورەکەی گوڵەمێلاقە\nلەدەورەی خاڵان بەڕیز بژمێرە\n\n\nلە باغی جوانیت وەختی زەکاتە\nفەقیری خۆتم، هەر بۆ من خێرە\n\n\nبە ڕشتەی زولفان دڵم نێچیرە\nلە داروبەردی بەس دە، مەیگێڕە\n\n\nهەر ناڵەی منە لە دۆڵ و نواڵان\nنەک فیتەی شوانە و دەنگی بلوێرە\n\n\nزولفی وەک شەوەی ڕۆژی کردمە شەو\nچرای سەرکوڵمەم لەبۆ ڕادێرە\n\n\nهەر کەس عیشقی تۆی لەسەردا نەبێ\nبێ شک حەیوانە، پڕ و پانێرە\n\n\nکردمە سەر باسکان: هەر ئاشبەتاڵمە\nهەر بەو ئومێدەی یارم ئاشێرە\n\n\nهەر تەمادارم ئەوڕۆ و سبەینێ\nزوو وەرە مەیکە بە دوێنێ و پێرە\n\n\nوەک مەجنوون لەدووت کەوتمە کێو و دەشت\nڕەفیقم گورگ و پڵنگ و شێرە\n\n\nخۆیانی خەیاڵ مابێ غەم نابێ\nبەتای زولفانی یار شەنەدێرە\n\n\nعەزیز! ئەوانە شیعرن بە مەرگت\nموخلیست بێ تۆ وەجاغی کوێرە\n\n\nکوێستانی دووریت هەر زەردوماهە\nتەرت و لابەلا، ڕژد و هەڵدێرە\n\n\nباری فیراقت پشتی شکاندووم\nبەسەرمدا دێ، دەڵێی تاوێرە\n\n\nسەرباری دووریت شانمی جدەو کرد\nبە تا و توورەکە، بە هۆڕ و تێڕە\n\n\nعیشقت لەسەرم قەت ناچێتە دەر\nلەسەر سەریشم بگێڕن گێرە\n\n\nهەمیشە برسی سەرسفرەی وەسڵم\nلە شەهدی لێوت قەت ناخۆم تێرە\n\n\nبۆ هەر جێ دەچی، دڵ بەدووتەوە\nکۆنەڕاوکەرە، دیارە شوێنگێڕە\n\n\nهەر تۆوی مەیلی تۆم لە دڵدا چاند\nتەرخانەکەی خۆت کۆنەجووتێرە\n\n\nگەنمە مەلای بێ زیزانە و زیوان\nبێ پۆڵکە و چێودان، گورگە و گلێرە\n\n\nشینە، گوڵی بەست، سەرمای دەرناوە\nڕیشەی داکوتا، چونکە سەردێڕە\n\n\nلە ئەشکی زۆرم عەرزیش پەڵەی دا\nبەندیش شکاندی حەسەن ئاودێرە\n\n\nتەشک و دامێنم تەڕەکەشاوە\nجۆگەی چاو خوڕە، سەربەرەژێرە\n\n\nخەرمانی عەیشم لە کای غەمدا، ما\nکزەی شەماڵی مەیلت بنێرە\n\n\nلە ترسی ساڵان، زۆرم چاندووە\nجۆشین و وێنجە، شەودەر، کەنێرە\n\n\nئەگەر دەپرسی کاری ئەو بەینەم\nئاش و وشترخان، هۆڵ و سەرگێرە\n\n\nسێ چوار ڕۆژ بێ تۆ چوومە خانەقا\nیادت شوغڵم بوو، هەر لەوێ و لێرە\n\n\nبۆ سەر مەرقەدێ، پێش نوێژان دەچووم\nڕێگاکەی قوڕ بوو، بە گێڕەگێڕە\n\n\nلە خزمەت شێخی یادم زۆر کردی\nلەنێو خەتمیشدا بەخودام بسپێرە\n\n\nفەیز و بەرەکەت وەک باران دەڕژا\nهەر کەس بەڕاست بێ، ئاخربەخێرە\n\n\nهەر کەس لە پەنای شێخیدا نەبێ\nحیزی نەفسیە، شەیتان پێی فێرە\n\n\nئەگەر دەتەوێ دنیا و قیامەت\nڕووی خۆت لەو دەرکەی قەت وەرمەگێڕە\n\n\nنێوی شەمسەددین، ڕۆژە کە هەڵدێ\nهەروەک چەکچەکی هەڵدێ ئەو کوێرە\n\n\nهاتنی ئەو دەرکە لە دەست خۆت مەدە\nسەر و ماڵی خۆت بێرە بسپێرە\n\n\nبۆ سەیری «دەروو» دەروونم خوێنە\nبۆ «کانی سپی» فرمێسکم سوێرە\n\n\nکانی بەردینە ئاوی حەیاتم\nبە «کانی قازی» دڵم زەنوێرە\n\n\nلە «یەنگی دنیا» تاکوو «کەڵتەگگە»\nهەڵاڵە و بەیبوون، سوێسن و شلێرە\n\n\nکانی لەتیفی، «زنەی بەرباغی»\nکانی گەوهەرە، مەعدەنی زێڕە\n\n\nلە دوور دیارە «چل ئەسحابە»کەی\nبنەی دوندی ڕەش جێی لانی شێرە\n\n\nجێی دێی کولتەپە تەپەی گوڵانە\nڕێپێڵگەی میوان، جێگەی جوامێرە\n\n\nبەندم کرمانجین، زۆرت پێ خۆش بێ\nحەسەن کرمانجە گوێ ڕە وی دێرە"}]