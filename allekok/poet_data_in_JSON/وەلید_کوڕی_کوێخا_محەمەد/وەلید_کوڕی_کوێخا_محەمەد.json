[{"poet": "وەلید کوڕی کوێخا محەمەد", "poet_description": "['ناو : وەلید کوڕی کوێخا محەمەد', 'ناسناو : وەلی دێوانە', 'لەدایکبوون : ٢٥٢٥-٢٥٢٦ی کوردی؛ سەید سادق، پارێزگای سلێمانی', 'کۆچی دوایی : ٢٥٨٠-٢٥٨١ی کوردی؛ سەید سادق، پارێزگای سلێمانی', 'تەمەن : ٥٥ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/وەلی_دێوانە'>ویکیپیدیا</a>\"]", "book": "دیوانی وەلی دێوانە", "poem_title": "ئەرۍ هەی تووڵ نەی", "poem_description": "هێنانە سەر ڕێنووسی هۆرامی: ئاکۆ مارانی", "poem_text": "ئەرۍ هەی تووڵ نەی، ئەرۍ هەی تووڵ نەی\nئەرۍ هەی نەونەمام قامەت تووڵ نەی\nئەر هەی دیدەمەست چەم پیاڵەی مەی\nسزای تۊ تا چەند سەبر من تاکەی\n‌ ٭٭٭٭٭ ‌\nئەرۍ هەی شیرین قامەت ئەر ستوون\nرەژیدەی قودرەت کارساز بۍ چوون\nمنت کەردەن (قەیس) سەرگەشتەی مەفتوون\nڕەنگ زەرد و زایف بەتەر جە (مەجنون)\nمەگېڵوون هەردان وە جەستەی پڕ وەی\nسزای تۊ تا چەند سەبر من تاکەی\n‌ ٭٭٭٭٭ ‌\nئەر هەی نەونەمام تازە ڕەسیدە\nسەروەناز سونع (سانع) کەشیدە\nجە دووری باڵات ئەی بەرگوزیدە\nهەر دەم مەواڕۊ هووناو جە دیدە\nشەوان تا وەڕۊ مەناڵوون چون نەی\nسزای تۊ تا چەند سەبر من تاکەی\n‌ ٭٭٭٭٭ ‌\nقەسەم بە توغرای زوڵفی چین چینت\nبەو وردە خاڵان سیای موشکینت\nئەر باوڕ داری (زڵېخا)ی شانی\nبە ئایەی کەلام حەق ڕەببانی\nبەهەشت ڕۊحم بی وە تۊفانی\nجە داخ باڵات حوور ڕزوانی\nبە وېنەی مەجنوون هەردان کەردم تەی\nسزای تۊ تا چەند سەبر من تا کەی"}, {"poet": "وەلید کوڕی کوێخا محەمەد", "poet_description": "['ناو : وەلید کوڕی کوێخا محەمەد', 'ناسناو : وەلی دێوانە', 'لەدایکبوون : ٢٥٢٥-٢٥٢٦ی کوردی؛ سەید سادق، پارێزگای سلێمانی', 'کۆچی دوایی : ٢٥٨٠-٢٥٨١ی کوردی؛ سەید سادق، پارێزگای سلێمانی', 'تەمەن : ٥٥ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/وەلی_دێوانە'>ویکیپیدیا</a>\"]", "book": "دیوانی وەلی دێوانە", "poem_title": "ئەی دڵ وە سەنگ بای", "poem_description": "هێنانە سەر ڕێنووسی هۆرامی: ئاکۆ مارانی", "poem_text": "ئەی دڵ وە سەنگ بای، ئەی دڵ وە سەنگ بای\nئەی دیدە کۊر بای، ئەی دڵ وە سەنگ بای\n\nئەی (زوان) لاڵ بای ئەی خاتر تەنگ بای\nئەی (تەن) تاویای ژار فەرەنگ بای\n\nئەی (گۊش) نەژنەوا هەر یەکجار کەڕ بای\nئەی کەڕ وە غەزەب باد سەڕسەڕ بای\n\nئەرۍ تاڵەی من غەزەب وارۊ لېت\nئەرۍ بەخت من تەوەن وارۊ پېت\n\nئەی فریشتەی من وە فەرمان حەق\nفریشتان عەرش شەقت کەران شەق\n\nئەی ئیقباڵ من هەر سەرنگوون بای\nسەرنگوون نە قەعر ئاب (هاموون) بای\n\nوېم بە وېم واچوون بە کۊی زوخاڵ بای\nتەن نە غەرق بەرق فەنا پاماڵ بای\n\nچەند ساڵەن کە ڕەنج ڕیازەت بەردم\nهوون زووخ زام ڕیشەی دڵ وەردم\n\nئاخ و داخم بۍ شەوان تا وەڕۊ\nبوینۊ باڵای لەیل عەنبەر بۊ\n\nخاو مەرگم بی، خاوم کەردە بۍ\nدیدەم نە خاو بۍ (شەم) ویەردە بۍ"}, {"poet": "وەلید کوڕی کوێخا محەمەد", "poet_description": "['ناو : وەلید کوڕی کوێخا محەمەد', 'ناسناو : وەلی دێوانە', 'لەدایکبوون : ٢٥٢٥-٢٥٢٦ی کوردی؛ سەید سادق، پارێزگای سلێمانی', 'کۆچی دوایی : ٢٥٨٠-٢٥٨١ی کوردی؛ سەید سادق، پارێزگای سلێمانی', 'تەمەن : ٥٥ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/وەلی_دێوانە'>ویکیپیدیا</a>\"]", "book": "دیوانی وەلی دێوانە", "poem_title": "بایەقوش ناڵان", "poem_description": "هێنانە سەر ڕێنووسی هۆرامی: ئاکۆ مارانی", "poem_text": "بایەقوش ناڵان، بایەقوش ناڵان\nتۊ هۆ کېشەنی من هەر شەو ناڵان\n\nمن خېڵ شادیم شەخسێ کەرد تاڵان\nتۊ چېش پېت ئامان هام دەرد ساڵان\n\nناڵەی من جە سۊک سەودای ئەو یارەن\nدڵم جە دوری ئەو بۍ قەرارەن\n\nمن (پەروانە)ی شەوق (شەم) جەماڵێکم\nکوشتەی نیگای ناز سۊسەن خاڵێکم\n\nتۊ شەوان تا ڕۊ بانگ هۆهۆتەن\nدەردەکەی دووری زامەت جە کۊتەن\n\nمن سفتەی سۊزان شۊڵەی ئەو نوورم\nبە ڕۊ هەراسان بە شەو (دەیجوور)م\n\nتۊ داخ هجران کېت نە دەروونەن\nچوون من سەرگەردان جەستەت زەبوونەن\n\nمن موبتەلای دەرد مەست مەفتوونم\nجانشین جای (قەیس) مەجنوونم\n\nتۊ جە عەشقی کۍ وێڵی و دېوانە؟ \nشەوان بېداری نە جای وېرانە\n\nخۆزگە پېت سەد جار دەردین دڵڕېش\nوە جەستەی من نیت جەور و جەفا کېش\n\nتۊ هەر نە خەیاڵ جای وېرانانی\nبۍ باک و لاقەید تیر و تانانی\n\nدرېغا منیش وەی گشت داخەوە\nوە داخ ئەو شەم شەو چراخەوە\n\nشەو خەریک کونج جای ماتەم بېیا\nشەوانیچ نە بەزم شادی شەم بېیا"}, {"poet": "وەلید کوڕی کوێخا محەمەد", "poet_description": "['ناو : وەلید کوڕی کوێخا محەمەد', 'ناسناو : وەلی دێوانە', 'لەدایکبوون : ٢٥٢٥-٢٥٢٦ی کوردی؛ سەید سادق، پارێزگای سلێمانی', 'کۆچی دوایی : ٢٥٨٠-٢٥٨١ی کوردی؛ سەید سادق، پارێزگای سلێمانی', 'تەمەن : ٥٥ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/وەلی_دێوانە'>ویکیپیدیا</a>\"]", "book": "دیوانی وەلی دێوانە", "poem_title": "بېزیای هۊزان", "poem_description": "هێنانە سەر ڕێنووسی هۆرامی: ئاکۆ مارانی", "poem_text": "بېزیای هۊزان، بېزیای هۊزان\nها بیم وە مەجنوون بېزیای هۊزان\n\nئەگەر وە ئەو زام بېیان دڵسۊزان\nمەگەر نە هەردەی (نەجد)م بدۊزان\n\nئەر یاران یەکێ ئەو یادم ئاران\nیا هەم جە هەردان یا جە کۊساران\n\nهەر جایێ مەقام ماوای مەجنوون بۊ\nمەنزڵگەی مەجنوون مات مەحزوون بۊ\n\nئەو مەنزڵ مەقام ئەو مەسکەن جامەن\nئەو ماوا و مەکان یۊرت ماوامەن\n\nجە هەر جایێ خاک زەمین پڕ نەم بۊ\nجە هەر کۊ کۊمەی وەحشیان جەم بۊ\n\nئەو جا جای سەیلان گریان منەن\nئەو کۊمە کۊمەی دیوان منەن\n\nهەر سەنگێ جێگەو دەس یارم بۊ\nیاران هەر کەس یار غەمگوسارم بۊ\n\nئامانت هەواڵ من بپەرسان جێش\nمەر ئەو بواچۊ حاڵ وېڵیم پێش\n\nئەر بەی نشانان نشانم نەبۊ\nئاڤاری جە یوورت وېرانم نەبۊ\n\nتاقی بزانان بۍ شەرت و شوونم\nبۍ سەودا جە فکر سەودای مەجنوونم"}, {"poet": "وەلید کوڕی کوێخا محەمەد", "poet_description": "['ناو : وەلید کوڕی کوێخا محەمەد', 'ناسناو : وەلی دێوانە', 'لەدایکبوون : ٢٥٢٥-٢٥٢٦ی کوردی؛ سەید سادق، پارێزگای سلێمانی', 'کۆچی دوایی : ٢٥٨٠-٢٥٨١ی کوردی؛ سەید سادق، پارێزگای سلێمانی', 'تەمەن : ٥٥ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/وەلی_دێوانە'>ویکیپیدیا</a>\"]", "book": "دیوانی وەلی دێوانە", "poem_title": "جەو ڕاگوزەردا", "poem_description": "هێنانە سەر ڕێنووسی هۆرامی: ئاکۆ مارانی", "poem_text": "جەو ڕاگوزەردا، جەو ڕاگوزەردا\nیەک ڕۊ جە (لېلاخ) جەو ڕاگوزەردا\n\nدیم (شەم) خەفتە بۍ جە سوب سەحەردا\nئەگریجە و زوڵفان پەخش بۍ وە بەردا\n\nئەگریجە و زوڵفان بووک تاووس باڵ\nپەخش بۍ نە دەور گۊنای گوڵ میساڵ\n\nمنیش پەی ئیحسان ئەوسا جەو دەم دا\nئەگریجە و زوڵفش شانام وە هەم دا\n\nئاوەردم پەی وېم وە دەوان دەو\nزانام سووڎش هەن پەی بۍ خاوی خەو\n\nفدای نەسیم بام عەتر شەم پېش بۍ\nئەم شەو زامانم یەک یەک ساڕېژ بۍ\n\nنەسیم ناوەردای دەوا پەی دەردم\nبۍ شەک جە دوری ئەو من مەمەردم"}, {"poet": "وەلید کوڕی کوێخا محەمەد", "poet_description": "['ناو : وەلید کوڕی کوێخا محەمەد', 'ناسناو : وەلی دێوانە', 'لەدایکبوون : ٢٥٢٥-٢٥٢٦ی کوردی؛ سەید سادق، پارێزگای سلێمانی', 'کۆچی دوایی : ٢٥٨٠-٢٥٨١ی کوردی؛ سەید سادق، پارێزگای سلێمانی', 'تەمەن : ٥٥ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/وەلی_دێوانە'>ویکیپیدیا</a>\"]", "book": "دیوانی وەلی دێوانە", "poem_title": "جەی شۊلەی (شەم)ـە", "poem_description": "هێنانە سەر ڕێنووسی هۆرامی: ئاکۆ مارانی", "poem_text": "جەی شۊلەی (شەم)ـە، جەی شۆلەی (شەم)ـە\nئەی بارەکەڵڵا جەی شۊڵەی (شەم)ـە\n\nجەی نوور مونیر چەرخ چوارەمە\nجەی شەوق جەماڵ مای دوو هەفتەمە\n\nجەی تاق میحراب ئەبرۊ کەمانە\nجەی مەودای موژگان مەست قەترانە\n\nجەی سیم (ئەنف) ئەلف نگارە\nجەی گۊنای گوڵبېز گوڵ و گوڵزارە\n\nجەی زوڵف کەمەند دڵان پېگیرە\nجەی حەڵقەی تەناف گېسوو و زەنجیرە\n\nجەی لەعل لەبان پڕ جە گەوهەرە\nجە ڕاز ڕازان ڕېزەی شەکەرە\n\nجەی چای زەنەخدان شېوە شیرینە\nجەی (زنج) زیبای تۊپ زێڕینە\n\nجەی مینای بلوور مەملوئـ جە بادە\nجەی ساقی گەردەن سوراحی سادە\n\nجەی نیم نیگای ناز ئەو نازفرۊشە\nجەی گۊشواران ئاوېزای گۊشە\n\nجەی جفت قەندیل چەمان جە نوورە\nجەی سەدر سینەی سفید بلوورە\n\nجەی سام سەنگین ئی سام سەنگینە\nجەی (ساعد) سیم پەنجە ڕەنگینە\n\nجەی ڕام خاو ڕەفت غەزاڵە\nجەی (کەتف) و (کەمەر) ئاهووی بەرماڵە\n\nجەی (چەم) غەزەب شیرین نگارە\nجەی (ناف) مشکین ئاهوو تەتارە\n\nڕوو تەرح تەسویر سەنعان کەرد جە دین\nوەڵڵا مەر شېوەی گوڵ ئەندام چین\n\nچەن ئەییام سەردار سەوڵان تەڕ بۊ\nئەسپەردەی ئیمام زامن خەبەر بۊ"}, {"poet": "وەلید کوڕی کوێخا محەمەد", "poet_description": "['ناو : وەلید کوڕی کوێخا محەمەد', 'ناسناو : وەلی دێوانە', 'لەدایکبوون : ٢٥٢٥-٢٥٢٦ی کوردی؛ سەید سادق، پارێزگای سلێمانی', 'کۆچی دوایی : ٢٥٨٠-٢٥٨١ی کوردی؛ سەید سادق، پارێزگای سلێمانی', 'تەمەن : ٥٥ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/وەلی_دێوانە'>ویکیپیدیا</a>\"]", "book": "دیوانی وەلی دێوانە", "poem_title": "چراغم ئاوان", "poem_description": "هێنانە سەر ڕێنووسی هۆرامی: ئاکۆ مارانی", "poem_text": "چراغم ئاوان، چراغم ئاوان\nسەرزەمین وە زەوق دین تۊ ئاوان\n\nباڵات سەنگەرچەی نەوتووڵ ساوان\nساوای گوڵستان (جەننەتو ئەلماوان\n\nگېسووت بەڕەزای پەخش پای کاوان\nزوڵفت ئەگریجەی باڵ (بەت) ئاوان\n\nیا چوون چنووران نە سەر کڵاوان\nچابووکی وازان نە دەور چاوان\n\nدیدەت چوون دیدەی ئاهووی بەر تاوان\nگۊنات گوڵ غونچە جە نۊ شکاوان\n\nلیمۊت گوڵ وەدەم هېمای نەیاوان\nنمناکەن وە عەتر شەوبۊی شەتاوان\n\nخاڵ نوختە سۊسەن پای خورەتاوان\nمن جەو خاڵە دەرد مەجنوون پېم یاوان\n\nنەمام نەوخېز نازدار باوان\nتۊنی شای سۊسەن نە سەر سەراوان\n\nهیچ کەس نزاکەت نازت نەتاوان\nهەر یەک من نەبۊ شای چەم سیاوان\n\nمن وېڵم پەی تۊ سوب تا خۆرئاوان\nکاوان، کڵاوان، گشت وە من ئاوان\n\nجەوساوە وە نېش نیگای تۊ کاوان\nشەوان حەرامەن جە دیدەم خاوان\n\nشەو تا ڕۊ چەنی بەخت وېم داوان\nجام هانە سەر فەرق قوللـەی کڵاوان\n\nفدای دیدەت بام شای چەم سیاوان\nڕەحمێ کەر وەحاڵ بەندەی بۍ تاوان"}, {"poet": "وەلید کوڕی کوێخا محەمەد", "poet_description": "['ناو : وەلید کوڕی کوێخا محەمەد', 'ناسناو : وەلی دێوانە', 'لەدایکبوون : ٢٥٢٥-٢٥٢٦ی کوردی؛ سەید سادق، پارێزگای سلێمانی', 'کۆچی دوایی : ٢٥٨٠-٢٥٨١ی کوردی؛ سەید سادق، پارێزگای سلێمانی', 'تەمەن : ٥٥ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/وەلی_دێوانە'>ویکیپیدیا</a>\"]", "book": "دیوانی وەلی دێوانە", "poem_title": "چراغم بی ڕام", "poem_description": "هێنانە سەر ڕێنووسی هۆرامی: ئاکۆ مارانی", "poem_text": "چراغم بی ڕام، چراغم بی ڕام\nفەڵەک بۍ مەیلەن، باوانت بی ڕام\n\nتۊ (لەیل) قەدیم من (قەیس) ئەییام\nچوون مەبۊ حاسڵ عومرم وا بە کام\n\nئەر وە سەر رازین سەر نە پاشانم\nگیان وە سەر توفەیل خاک ڕاشانم\n\nئەر ماڵ مەسۊزان من بۍ ماڵەنان\nمەجنوون موفلس خەم خەیاڵەنان\n\nغەیر جەسەودای عەشق دین تۊ دیدەم\nڕابەر نیم وە هیچ ئەی بەرگوزیدەم\n\nئەر وەلای حاکم داد وېم بەروون\nداد و بېداد جە دەست باوانت کەروون\n\nتەرسوون حەکایەت (نەوفەل) بڎۊ سەر\nتۆ شاد وە باوان من هەر دەربەدەر\n\nئەر نا گاڕۆێی نە کۆچ خېڵ دا\nوېڵ بای وە ماوای مەجنوون وېڵ دا\n\nهۊردارووت بە ڕووت بەو جامازەوە\nبەو جاماز خاس پڕ جیازەوە\n\nمەترسوون کە نام نیکیت نەنگ بۊ\nجەو بابەت زووان با بۊت لەنگ بۊ\n\nقەوم و قەبیلەت گشت بەدنام مەبۊ\nمن جەوان بەتەر ڕیسوای عام مەبۊ\n\nئەر سەد بۍماڵم بۍپارە و بۍپووڵ\nمن یانە هیچ کام نەدارۊ قەبووڵ\n\nهەر تا زندەنان جە ڕووی سەر بیسات\nدایم وە مەیلت مەکەرۊ قنیات\n\nخۊفم هەن جە جەور چەرخ بۍ ڕامی\nپەیدا بۊ پەرېت (ابن سلام)ی\n\nئەو سا دووبارە زامم خەتەر بۊ\nئی داخېچ وە بان داخان تەر بۊ"}, {"poet": "وەلید کوڕی کوێخا محەمەد", "poet_description": "['ناو : وەلید کوڕی کوێخا محەمەد', 'ناسناو : وەلی دێوانە', 'لەدایکبوون : ٢٥٢٥-٢٥٢٦ی کوردی؛ سەید سادق، پارێزگای سلێمانی', 'کۆچی دوایی : ٢٥٨٠-٢٥٨١ی کوردی؛ سەید سادق، پارێزگای سلێمانی', 'تەمەن : ٥٥ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/وەلی_دێوانە'>ویکیپیدیا</a>\"]", "book": "دیوانی وەلی دێوانە", "poem_title": "چراغم نە سەر", "poem_description": "هێنانە سەر ڕێنووسی هۆرامی: ئاکۆ مارانی", "poem_text": "چراغم نە سەر، چراغم نە سەر\nهەر من نیم سەودای عەشق تۊ نە سەر\n\nقیبلەم گشت عاڵەم جە من زیادتەر\nنە سەودای عەشقت وېڵەن دەربەدەر\n\nوە هەر جا مەشۊن هەر باس تۊ بۍ\nهەر کەس دیم نە فکر هەراس تۊ بۍ\n\nنامت نە دەفتەر دڵبەران تاجەن\nشاهان حەسرەت مەند، گەدا موحتاجەن\n\nچەن موسڵمانت وەناحەق کوشتەن\nنیگات نە جەرگ چەند بۍ دڵ نیشتەن\n\nچەند موڕشید شەیدا، چەند سۊفیان مات\nماتن نە سەودای عەشقت گشت خېڵات\n\n(فەقی)ت رسوا کەرد، (مەڵا) سەرگەردان\n(دەروېش) دڵڕېش وېڵەن نە هەردان\n\nپەروانە دەستوور بوڵبوڵ شەیداتەن\nدڵەی دەردەدار هەر نە سەوداتەن\n\nقیبلەم چوون تەسویر تەرسای جام جەمین\nشېخ (سەنعان)ت وەرگەڕا جە دین\n\nخوداوەند ئەو ڕۊ حوسنێ وە تۊ دا\nسۊفیان ساف گشت دا وە کۊدا\n\nجە چەمەن هەی داد، نە سەحرا هەی ڕۊ\nداد و بۍ دادەن گرد نە دەس تۊ\n\nنە خېڵان غەوغا، نە شاران شۊرەن\nهەر کەس دیم هەر دیم تۊشەش زەروورەن\n\nئەر فەرهاد ئەر قەیس بزانان خەبەر\nدووبارە جە خاک (ئەڵحەد) مەدان سەر\n\nمەیۊن وەی غەوغای قیامەتەوە\nوە سەیر باغچەی ئیقامەتەوە\n\nتاکە زندەنان شای شەم جەمینم\nدېوانە و غەمبار دڵ ماتەمینم"}, {"poet": "وەلید کوڕی کوێخا محەمەد", "poet_description": "['ناو : وەلید کوڕی کوێخا محەمەد', 'ناسناو : وەلی دێوانە', 'لەدایکبوون : ٢٥٢٥-٢٥٢٦ی کوردی؛ سەید سادق، پارێزگای سلێمانی', 'کۆچی دوایی : ٢٥٨٠-٢٥٨١ی کوردی؛ سەید سادق، پارێزگای سلێمانی', 'تەمەن : ٥٥ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/وەلی_دێوانە'>ویکیپیدیا</a>\"]", "book": "دیوانی وەلی دێوانە", "poem_title": "چۊڵ نشینە خۆم", "poem_description": "هێنانە سەر ڕێنووسی هۆرامی: ئاکۆ مارانی", "poem_text": "چۊڵ نشینە خۆم، چۊڵ نشینە خۆم\nچوون (قەیس) مەجنوون چۊڵ نشینە خۆم\n\nبەخت سیاوشووم دڵ خەمینە خۆم\nمەحرووم دیدار دنیا و دینە خۆم\n\nئەرامەندەی دوور بۍ دیانە خۆم\nڕەفیق وەحشی وېران یانە خۆم\n\nسەرسام سادا زەدەی دېوە خۆم\nپا بەست زەنجیر مەکر و ڕېوە خۆم\n\nدوورکەفتەی وەتەن هەراسانە خۆم\nمەحرووم مەجلس گشت خاسانە خۆم\n\nسەر تا پا سفتەی کورەی نارە خۆم\nدڵ پارەی قوللاب نېش و خارە خۆم\n\nقامەت خەم زەدەی ڕیسوای عامە خۆم\nشەیدای بۍ هۊش عەقڵ و فامە خۆم\n\nوە تیر تانەی ناکەسانە خۆم\nدوستاخ هەردەی کوردستانە خۆم\n\nمەحبووس زەنجیر خەیاڵانە خۆم\nمایەی فکر و هۊش وە تاڵانە خۆم\n\nڕوو زەردی دیوان هام سەرانە خۆم\nگیرۊدەی مەینەت دڵگرانە خۆم\n\nبۍ قەدر و قیمەت جە لای (ناس)ە خۆم\n(تەن) لوخت و عوریان بۍ کراسە خۆم\n\nگیرۊدەی فەرەنگ تازە دیلە خۆم\nکەشتی شکستەی بەحر (نیل)ە خۆم\n\nمایەی لاو بەردی بۍ هاوماڵە خۆم\nدڵ سیاو قەقنەس کۊی زوخاڵە خۆم\n\nشەرمەندەی عەشرەت سەرئەفکەندە خۆم\nڕوو سیای دەرماڵ خودا بەندە خۆم"}, {"poet": "وەلید کوڕی کوێخا محەمەد", "poet_description": "['ناو : وەلید کوڕی کوێخا محەمەد', 'ناسناو : وەلی دێوانە', 'لەدایکبوون : ٢٥٢٥-٢٥٢٦ی کوردی؛ سەید سادق، پارێزگای سلێمانی', 'کۆچی دوایی : ٢٥٨٠-٢٥٨١ی کوردی؛ سەید سادق، پارێزگای سلێمانی', 'تەمەن : ٥٥ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/وەلی_دێوانە'>ویکیپیدیا</a>\"]", "book": "دیوانی وەلی دێوانە", "poem_title": "خەسرەو خەیاڵێ", "poem_description": "هێنانە سەر ڕێنووسی هۆرامی: ئاکۆ مارانی", "poem_text": "خەسرەو خەیاڵێ، خەسرەو خەیاڵێ\nئاخ پەی خان خاس خەسرەو خەیاڵێ\n\nساحېب سپاوسان دارا ئێقباڵێ\nموهەییا نە گەنج خەزېنە و ماڵێ\n\nبەخشەندەی بۍ باک کۊی کەرەم بەیا\nساحېب شەوق و زەوق دڵ بۍ غەم بەیا\n\nبا ماوە شکار سەر دیاران دا\nوە ماوای مەجنوون ڕۊزگاران دا\n\nبدیا وە جەستەی خەم پۍ وارام دا\nوە کۊمەی دیوان وەحشی سارام دا\n\nوە سەیل ئەسرین دیدەی تارم دا\nوە دەرد دەروون ئەندۊبارم دا\n\nوە عوریانی (تەن) تەنیای تاکم دا\nوە سەنگ باڵین خەفتەی خاکم دا\n\nوە سەرگەردانی سەحرای چۊڵم دا\nوە عاسا و کەشکۊڵ پۊس کۊڵم دا\n\nوە ئاه و ناڵەی شەوان تا ڕۊم دا\nوە زایەڵەی سەخت شین بۍ شۆم دا\n\nوە پەشېوی بەخت شوومی چارەم دا\nوە زوخا و زام جەرگ پارەم دا\n\nوە بڵېسەی بەرز گڕ تۍ بەستەم دا\nوە خەستەی خاتر خار جەستەم دا\n\nبەزەییش باما وە جەستەی حاڵم\nبزاناش کوشتەی کامین نەوهاڵم\n\nجە کېوەن خاتر خەستەم گرتەن خەم\nسفتەی سۊزانم چوون پەروانەی شەم\n\nسەرمایەی عەقڵم کۍ کەردەن غارەت\nکام دڵبەر بەردەن وە یەک ئیشارەت\n\nبەڵۍ ئەو خەیاڵ (نەوفەل) نە دڵ بەرد\nگیان وېش هیلاک ژار قاتڵ کەرد\n\nنەکەردا ئەو فکر ناوەردا نە دڵ\nنەشیا نە سەودای خەیاڵ باتڵ\n\nیا وە گەنج و ماڵ یا وە زۆر وېش\nشاد کەردا خاتر دېوانەی دڵڕېش\n\nبکەردا هیممەت چوون خان (حاتەم)\n(شەم) واسڵ وە من، من واسڵ وە (شەم)\n\nهەر چەند مەوینوون نەی ڕۊزگاران\nکەس نېیەن دڵسۊز سېیا ستاران\n\nمەر هەر خوداوەند گوشایەندەی بەخت\nڕەها بدۊ بەخت من نەی بەند سەخت\n\nوەرنە ئی بەندە زەنجیر پامەن\nتا مەردەن چوون قەیس وا حەسرەتامەن"}, {"poet": "وەلید کوڕی کوێخا محەمەد", "poet_description": "['ناو : وەلید کوڕی کوێخا محەمەد', 'ناسناو : وەلی دێوانە', 'لەدایکبوون : ٢٥٢٥-٢٥٢٦ی کوردی؛ سەید سادق، پارێزگای سلێمانی', 'کۆچی دوایی : ٢٥٨٠-٢٥٨١ی کوردی؛ سەید سادق، پارێزگای سلێمانی', 'تەمەن : ٥٥ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/وەلی_دێوانە'>ویکیپیدیا</a>\"]", "book": "دیوانی وەلی دێوانە", "poem_title": "داخ وەبان داخ", "poem_description": "هێنانە سەر ڕێنووسی هۆرامی: ئاکۆ مارانی", "poem_text": "داخ وە بان داخ، داخ وە بان داخ\nدەرد وە بان دەرد، داخ وە بان داخ\n\nجە داخ دووری شای بوڵەند دەماخ\nمن جە گەرمەسېر ئەو شی وە لېڵاخ\n\nجەو پەی داخینم تا مەرگ سامان\nیانە باوانش ئاماوە دامان\n\nئیم ساڵ نەو وەهار وەنەم (دەیجوور) بۍ\nپەی چی؟ کە دیدەم جە دیدەش دوور بۍ\n\nئەو شی وە لېڵاخ چوون بۍ بەینەتان\nمن مەندەن پەی دەرد سزای مەینەتان\n\nتەرسوون جە بازی بازاڕ گەردوون\nجە کەج نەردی چەرخ دەور دنیای دوون\n\nمەجنوون هاشت وە داخ سزای دەردەوە\nقاپی خەم نە بەخت فەرهاد کەردەوە\n\nیەک یەک هامسەران جە گیان بېزار کەرد\nڕۊی ڕۊشن جە عەین دەردینان تار کەرد\n\nئەو ئەردە وە بەخت قەیس و مەجنوون شەند\nبەرد بنچینەش جە بنیاد هۊرکەند\n\nمەتەرسوون جە بەخت منیچ بشانۊ\nسزای ئەو یاران پەنەم بنمانۊ\n\nئېدیچ وە قسمەت (ابن سلام)م بۊ\nمن وەی دەردەوە دەور دنیام بۊ\n\nیا شائی نەردە نشانیم وە بەخت\nئەر بۊ مەرگم بۊ وەرجە وادە و وەخت\n\nمەرگم خاستەرەن من جەو ژیانە\nجەی زندەگی پووچ شاد پەشیمانە"}, {"poet": "وەلید کوڕی کوێخا محەمەد", "poet_description": "['ناو : وەلید کوڕی کوێخا محەمەد', 'ناسناو : وەلی دێوانە', 'لەدایکبوون : ٢٥٢٥-٢٥٢٦ی کوردی؛ سەید سادق، پارێزگای سلێمانی', 'کۆچی دوایی : ٢٥٨٠-٢٥٨١ی کوردی؛ سەید سادق، پارێزگای سلێمانی', 'تەمەن : ٥٥ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/وەلی_دێوانە'>ویکیپیدیا</a>\"]", "book": "دیوانی وەلی دێوانە", "poem_title": "دڵ وەداخەوە", "poem_description": "هێنانە سەر ڕێنووسی هۆرامی: ئاکۆ مارانی", "poem_text": "دڵ وە داخەوە، دڵ وە داخەوە\nئیم شەو خەریک بۍ دڵ وە داخەوە\n\nجە داخ ئەو (شەم) شەوچراخەوە\nتا ئاما باوێ جە ئېڵاخەوە\n\nبادێ چوون نەسیم رەوزەی ڕزوانی\nقووەت بەخش ڕۊح سەد ساڵ فانی\n\nنەسیمی نەفەس (مەسیح)ئاسا بۍ\nتەسکین بەخش زام دڵ شناسا بۍ\n\nهەم شارەزای ڕای شای شەم جەمین بۍ\nدۊس پەروانان خاتر خەمین بۍ\n\nشەمیمێ جە عەتر زوڵف شەم ئەو شەو\nدانە ڕووی دەماخ پەروانەی بۍ خەو\n\nپەرسام ئەی نەسیم سوب خېز سارا\nدەماخ جە بۊی عەتر زوڵف (شەم) دارا\n\nدەوەندەی تېژباڵ سارا سەیرانی\nڕاهنمای ڕەهبەر ڕاگەی حەیرانی\n\nیە چۆنت زانا من ئیم شەو مات بیم\n(پەروانە)ی پەشېو حەبس زوڵمات بیم\n\nکۍ شەمیم عەتر (شەم) نمانا پېت؟ \nئەی بۊ ئاوەردی نەسیم کۍ دا پېت؟ \n\nوات: ئەی پەروانەی پەڕ سوختەی مەلال\nتەن خەستەی ئەییام خوڕڕەمی ویساڵ\n\nمنیچ وېنەی تۊ مەعتووف (شەم) بیم\nجە بۊی عەتر شەم دەروون پڕ غەم بیم"}, {"poet": "وەلید کوڕی کوێخا محەمەد", "poet_description": "['ناو : وەلید کوڕی کوێخا محەمەد', 'ناسناو : وەلی دێوانە', 'لەدایکبوون : ٢٥٢٥-٢٥٢٦ی کوردی؛ سەید سادق، پارێزگای سلێمانی', 'کۆچی دوایی : ٢٥٨٠-٢٥٨١ی کوردی؛ سەید سادق، پارێزگای سلێمانی', 'تەمەن : ٥٥ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/وەلی_دێوانە'>ویکیپیدیا</a>\"]", "book": "دیوانی وەلی دێوانە", "poem_title": "دڵە ماتەم بۊ", "poem_description": "هێنانە سەر ڕێنووسی هۆرامی: ئاکۆ مارانی", "poem_text": "دڵە ماتەم بۊ، دڵە ماتەم بۊ\nدەروونت وە دەرد کەسێ ماتەم بۊ\n\nتۊ مەینەتکېش بی، ئەویچ وە خەم بۊ\nتۊ چوون پەروانە ئەو وېنەی شەم بۊ\n\nپەی کەسێ جەرگت جە داخان کەیل بۊ\nتۊ (مەجنوون) خەیاڵ ئەو وېنەی (لەیل) بۊ\n\nداخ پەی کەسێ کېش داخمان دیار بۊ\nغەمخوار و دڵسۊز تا وە سەر یار بۊ\n\nنەک چوون شەم بۍ خۊف بۍ خودا و بۍ پیر\nئەرها لە لېڵاخ ئەر جە گەرمسیر\n\nهیچ نېیەن وە قەید جەفا و جەور تۊ\nجەفا بەردەی سەخت سزای دەور تۊ\n\nدڵە ئامانت دەستم وە دامان\nبەیۆ مەکېشە جەفای بۍ سامان"}, {"poet": "وەلید کوڕی کوێخا محەمەد", "poet_description": "['ناو : وەلید کوڕی کوێخا محەمەد', 'ناسناو : وەلی دێوانە', 'لەدایکبوون : ٢٥٢٥-٢٥٢٦ی کوردی؛ سەید سادق، پارێزگای سلێمانی', 'کۆچی دوایی : ٢٥٨٠-٢٥٨١ی کوردی؛ سەید سادق، پارێزگای سلێمانی', 'تەمەن : ٥٥ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/وەلی_دێوانە'>ویکیپیدیا</a>\"]", "book": "دیوانی وەلی دێوانە", "poem_title": "دەلیل (شەم) نەدیت", "poem_description": "هێنانە سەر ڕێنووسی هۆرامی: ئاکۆ مارانی", "poem_text": "دەلیل شەم نەدیت، دەلیل شەم نەدیت\nجە لېڵاخ ئامای سپی شەم نەدیت\n\nئاهووی سەر قەتار نەوای ڕەم نەدیت\nنوور بینایی هەر دوو چەم نەدیت\n\nنازار باوان نازئەندام نەدیت\nشۆخ شیرین ڕەنگ شەکەرڕاز نەدیت\n\nشەم شادی پۊل پەروانان نەدیت\nخان سیاماڵ گشت خانان نەدیت\n\nخاوېر خاڵدار خوتەن خۊ نەدیت\nمایەی موشک ئەرزان عەنبەربۊ نەدیت\n\nسەر مەنزڵ نە سای سەهەندان نەدیت\nگوڵ غونچەی گوڵ بۊی گوڵ خەندان نەدیت\n\n(وەنەوشە)ی بۍ خەوش (سۊسەن) گوڵ نەدیت\nدەوای بیماران، دەوای دڵ نەدیت\n\nزامن نە بەرزی ئېڵاخان نەدیت\nوەتەن نە سۊرگەی سای زاخان نەدیت\n\nسەرسەوز و بۊرچین گوڵاوان نەدیت\nنازداران نە پای وەفراوان نەدیت\n\n(نیلووفەڕ) نە مەوج گوڵاوان نەدیت\nنەسرین نە پایەی شەتاوان نەدیت\n\n(بەڕەزا)ی تاشان سەرشاخان نەدیت\nجەبین شۊڵەی شەوق چراخان نەدیت\n\nسەرقەتار ڕەم ئاهووی چین نەدیت\nغەزاڵەی خوتەن نە ماچین نەدیت\n\nشاباز شاهین (شیروانی) نەدیت\nسوراحی بېگەرد دیوانی نەدیت\n\nگوڵەندام شېوەی لەیلاتەرز نەدیت\nسەردار ڕەندان باڵابەرز نەدیت\n\nشای کەمەند وە پېڵ عوزرا تەور نەدیت\n(هلال) کامڵ گۊشەی هەور نەدیت\n\nدەلیل ئامانەن قبلەی من نەدیت\nهەم ڕۊح هەم ئیمان دنیا و دین نەدیت\n\nدەلیل ئامانەن ئامای جە لېڵاخ\nقیبلەکەم نەدیت بەیۊ بۍ دەماخ\n\nدەلیل ئامانەن موژدە بدەر پېم\nحاڵات قیبلەم ئیزهار ببۊ لېم\n\nبزانووم قیبلەم وە شادی نیشتەن\nسەر تا پاش وە نوور نەو (سوەیل) ڕشتەن\n\nمەیل من پۑشەن ئەو شیرین شېوە\nوەی تەور من پەی ئەو شېت بووگم لېوە\n\nیام خۊ نامەکەی بېشەرتی وەندەن\nوە تەحقیق دەندان دۊستیش کەندەن\n\nمەزانۊ هەم شەرت وەرین شکەستەن\nئەساسەی ئەسباب بەین نۊش بەستەن\n\nسەردی ئېڵاخان مەیلش کەردەن سەرد\nسەردش جەو ئیقرار چەنی ئېمەش کەرد\n\nبەین نۊش بەستەن دنیاش بە کامەن\nمەیل و مۊبەتش (ابن سلام)ەن\n\nبەشق ڕای ڕاسان دەلیل یە ڕاسەن\nئەر ڕاسەن جە من بېزاریش واسەن\n\nڕاس بواچە پېم تا دڵنیا بام\nقەیس ئاسا عەوداڵ دەور دنیا بام\n\nئەگەر بزانووم جە من ویەردەن\nئیقرار کەردەی وېش بە جا ناوەردەن\n\nمنیش وە تەحقیق مەویەرووم جە ئەو\nدەمێ شیم نە خاو ئەوم دی نە خەو\n\nچونکە شەرتی وېش نەبەرد تا وە سەر\nچەنی ڕەقیبان وېش کەرد وە یاوەر\n\nپەی من شەرت نېیەن یەک شېوەی خاسی\nساحېب شەرت و شوون یەک مودبرماسی\n\nشەرت و وەفاش بۊ چەنیم تا وە سەر\nبەینش درۊست بۊ تا وە ڕۊی مەحشەر\n\nجە من زیادتەر مەیل نەدۊ وە کەس\nکلید گەنجش نەدۊ بە هیچ کەس\n\nدڵ چەنی هیچ کەس نەکەرۊ پابەند\nهەر ڕۆژێ کەسێ نەکەرۊ پەسەند\n\nتا نامەی خاسیش گشت کەس بوانۊ\nڕەقیبان بۍ فەهم هەرزەش نەزانۊ\n\nئەبۊ بە ڕیشخەند هامسەران وېش\nتیر تانەی تاڵ دایم نەدەن لېش\n\nوەفاش تا سەر بۊ چوون وەفاداران\nوېش نەکا وە قەڵب ناڕەوای شاران\n\nجە یەک بەدەن بۊ ڕۊحش چەنی من\nڕیشەی نەخڵ عەهد نەکنیۊ جە بن\n\nبەڵکم جە ئەلتاف جەمین جامش\nجە بېخ شەوبەند خەیاتەی خامش\n\n(ڕەزا)ی بېچارەی دېوانەی دڵڕېش\nخەڵاس بۊ جە دەست جەفای ئېش و نېش"}, {"poet": "وەلید کوڕی کوێخا محەمەد", "poet_description": "['ناو : وەلید کوڕی کوێخا محەمەد', 'ناسناو : وەلی دێوانە', 'لەدایکبوون : ٢٥٢٥-٢٥٢٦ی کوردی؛ سەید سادق، پارێزگای سلێمانی', 'کۆچی دوایی : ٢٥٨٠-٢٥٨١ی کوردی؛ سەید سادق، پارێزگای سلێمانی', 'تەمەن : ٥٥ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/وەلی_دێوانە'>ویکیپیدیا</a>\"]", "book": "دیوانی وەلی دێوانە", "poem_title": "ڕیسوای زەمانەم", "poem_description": "هێنانە سەر ڕێنووسی هۆرامی: ئاکۆ مارانی", "poem_text": "ڕیسوای زەمانەم، ڕیسوای زەمانەم\n(قەیس) قەدیمی ڕیسوای زەمانەم\n\n(پەروانە)ی پەشېو سەحرای وېرانەم\nعەبداڵ بەڕگېڵ بېزار جە یانەم\n\n(جوغد) خانە چۊڵ شەوان بۍ خاوم\nتەن تەنیای مەلوول دیدە لېڵاوم\n\nهەراسان نە دیەی دیدەی یارانم\nدیدەوان دەیر سەر دیارانم\n\nبېزار جە زامەن بېزیای دۊسم\nشەو تا ڕۊ نە فکر کەدو کەڵپۊسم\n\nعەسای خەم وە دەس (خەمر) خەم نۊشم\nلېوەی لەنگ لاڵ لۊنگ خەم پۊشم\n\nسزای ستەمکېش سیا ستارەم\n(فەرهاد) کۊکەن مەنزڵ مەغارەم\n\nڕای شەش دەر وە بەخت سیا دەربەستم\nپەشیمان جە گشت پەشېو حاڵ جەستەم\n\nجفت چەمیدە چەرخ چەپ گەردم\nدەردەدار سەخت دوور جە هامدەردم\n\n(تەن) سیا چڵۊسک سەردیارانم\nسفتەی شەماڵ گڕ کۊی ئایرانم\n\nدڵ ئازوردەی زوڵم زەمانەی زشتم\nچەرخ کەمان پشت شکەستەن پشتم\n\nشەو دیدە بۍ خاو ڕۊ بۍ قەرارم\nگرفتار جەور ڕۊی ڕۊزگارم\n\nبېزیا جە ژین ڕازی وە مەرگم\nسەد جار نېش خار هجران بە جەرگم\n\nچەمەڕای خېڵان ڕیسوای هۊزانم\nبە ئاهر عەشق شەخسی سۊزانم\n\nگرۊی وەحشیان بیابان گېڵم\n(قەیس) تانەکېش بینایی لېڵم\n\nدڵ پەروانەی عەشق شەم ڕوخسارێکم\nپېکیای پەیکان دیدەی یارێکم\n\n(حاتەم) خەیاڵێ قاتەن نە بارەم\nبزانۊ وە حاڵ دەرد بېچارەم\n\nچوون نەوفەل بەیۊ نە ماوای هەردان\nباوەڕۊمەوە وە لای هام دەردان\n\nبەڵۍ جە وەسواس شەیتانی دوور بۊ\nچوون حاتەم خاتر خوداش مەنزوور بۊ\n\nگوشاد کەرۊ دڵ خەمناک خەستەم\nشاد کەرۊم بە وەسڵ ئەو ئاوات وەستەم\n\nمەر مەولای غەمخوار بسازۊ کارم\nوەرنە بەردابەرد ڕۊی ڕۊزگارم"}, {"poet": "وەلید کوڕی کوێخا محەمەد", "poet_description": "['ناو : وەلید کوڕی کوێخا محەمەد', 'ناسناو : وەلی دێوانە', 'لەدایکبوون : ٢٥٢٥-٢٥٢٦ی کوردی؛ سەید سادق، پارێزگای سلێمانی', 'کۆچی دوایی : ٢٥٨٠-٢٥٨١ی کوردی؛ سەید سادق، پارێزگای سلێمانی', 'تەمەن : ٥٥ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/وەلی_دێوانە'>ویکیپیدیا</a>\"]", "book": "دیوانی وەلی دێوانە", "poem_title": "زوهرەی سوب سەڵات", "poem_description": "هێنانە سەر ڕێنووسی هۆرامی: ئاکۆ مارانی", "poem_text": "زوهرەی سوب سەڵات، زوهرەی سوب سەڵات\nزوهرەی وەقت ڕۊ وادەی سوب سەڵات\n\nپېش ڕەو خاوەر کۊگای خەم خەڵات\nهەرگیز نەوینی قیبلەی دوور وڵات\n\nتۊ خۊ نە زومرەی سەعد ئەختەرانی\nتەماشاچی حوسن پاک نەزەرانی\n\nفېشتەر نەزارەت وە ڕووی پاکانەن\nتەماشات وە شەوق شەرەفناکانەن\n\nهەر ڕۊ سوبح چارەی سافان مەوینی\nمیوەی نۊ جە ڕەنگ پاکان مەچینی\n\nسیرەت و سوورەت تەتارانەوە\nوە نوور جەماڵ نازارانەوە\n\nتا خۆر نە ڕووی بورج بەرمەشۊ چوون تەیر\nنە گوڵباغچەی حوسن پاکان مەکەی سەیر\n\nهەرگیز مەوینی نوور دیدەی من\nشەم شادی و زەوق بەرگوزیدەی من\n\nنە ئەو جە زومرەی جەمین سافانەن\nشەم سۊی چراغ عېڵ جافانەن\n\nفیدات بام سەد جار زوهرەی وەقت ڕۊ\nتۊ بەو مەمانی ئەو بە شېوەی تۊ\n\nچوون نەکەردت سەیر ئەو مەلەک چارە\nتەماشای ئەو حوسن مەر وە تۊ عارە"}, {"poet": "وەلید کوڕی کوێخا محەمەد", "poet_description": "['ناو : وەلید کوڕی کوێخا محەمەد', 'ناسناو : وەلی دێوانە', 'لەدایکبوون : ٢٥٢٥-٢٥٢٦ی کوردی؛ سەید سادق، پارێزگای سلێمانی', 'کۆچی دوایی : ٢٥٨٠-٢٥٨١ی کوردی؛ سەید سادق، پارێزگای سلێمانی', 'تەمەن : ٥٥ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/وەلی_دێوانە'>ویکیپیدیا</a>\"]", "book": "دیوانی وەلی دێوانە", "poem_title": "سەنگ هەواران", "poem_description": "هێنانە سەر ڕێنووسی هۆرامی: ئاکۆ مارانی", "poem_text": "سەنگ هەواران، سەنگ هەواران\nسەنگ سیاڕەنگ سفتەی هەواران\n\nمەلوول ماتەم پەس مەندەی یاران\nچوون من هام شەریک دەرد و پەژاران\n\nتۊ سەنگ کۆنی یە کام هەوارەن\nیە پەی کۍ ڕەنگت ئازیەت بارەن\n\nسفتەی سەودای عەشق کامین نەوهاڵی\nبۍ دەنگ بەد ڕەنگ مات مەلالی\n\nتۊ جە داخ کۍ سفتە سۊزانی\nپەس مەندەی هەوار کامین هۊزانی\n\nڕاس واچە هجران کێت نە دڵ داخەن\nجە هجران کۍ بەرگت قەڵاخەن\n\nسەنگ وات سیابەخت ستەمکېش خەم\n(پەروانە)ی پەشېو دوور کەفتەی پای (شەم)\n\nمەر نمەزانی لېڵاویت لېڵەن\nنە ئی جا مەسکەن گوزەرگای خېڵەن\n\nیوورت چەراگای خېڵ جافانەن\nجای عەیش و نشات عەنبەر نافانەن\n\nهەوارگەی رەوېڵ خېڵ مورادیەن\nماوای شەوق و زەوق زومرە شادیەن\n\nمن هەوار شەم شای پەروانانم\nخان خاڵ خاسان سیا یانانم\n\nپاییز کۊچ خېڵ بیان وە دامان\nتەشریف باوەران وەی زێدو زامان\n\nمن سفتەی ئەو شەوق شۊڵەی شەم چارەم\nداخێن ئەو نوور سەحەر ستارەم\n\nئېڎ کە واتش پیېم سەنگ هەواران\nمن جە ئەو بەتەر لاڵ بیم جە زبان\n\nزانام سفتەی شەوق ئەو شەم ڕوخسارەن\nداخدار داخ مای دەست ئەو یارەن\n\nمنیچ جە هجران شای شەم ڕوخساران\nبا بیم وە هامڕەنگ سەنگ هەواران\n\nتەن چوون سیاسەنگ هەوارانمەن\nپادشای خەم کېش خەم دارانمەن"}, {"poet": "وەلید کوڕی کوێخا محەمەد", "poet_description": "['ناو : وەلید کوڕی کوێخا محەمەد', 'ناسناو : وەلی دێوانە', 'لەدایکبوون : ٢٥٢٥-٢٥٢٦ی کوردی؛ سەید سادق، پارێزگای سلێمانی', 'کۆچی دوایی : ٢٥٨٠-٢٥٨١ی کوردی؛ سەید سادق، پارێزگای سلێمانی', 'تەمەن : ٥٥ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/وەلی_دێوانە'>ویکیپیدیا</a>\"]", "book": "دیوانی وەلی دێوانە", "poem_title": "شای سیایانان", "poem_description": "هێنانە سەر ڕێنووسی هۆرامی: ئاکۆ مارانی", "poem_text": "شای سیایانان، شای سیایانان\nدەلیل شۆ وە لای شای سیایانان\n\nشەمع شەوانە بەزم پەروانان\nدەلیلەی قەتار دیدە قەترانان\n\nئاهووی بێدی گېڵ سایە پەروەردە\nهەزارێ چوون من جە داخش مەردە\n\nواچە گۊشنەڎۊ بە حەرف ئەغیار\nمن بەو شەرتەن کەردەنم ئیقرار\n\nسەر هەر نە سوودێ عەشقش بازیشەن\nدڵ هەر نیشانەی تیرئەندازیشەن\n\nپام بەو دامەوە هەر مەبۊ لەنگ بۊ\nخاتر وە نېش هجرانش تەنگ بۊ\n\nتا ڕېزۊم وە خاک ئەڵحەد سەرای گڵ\nشەرتەن دڵ وە ئېش زامش بدۊ چڵ"}, {"poet": "وەلید کوڕی کوێخا محەمەد", "poet_description": "['ناو : وەلید کوڕی کوێخا محەمەد', 'ناسناو : وەلی دێوانە', 'لەدایکبوون : ٢٥٢٥-٢٥٢٦ی کوردی؛ سەید سادق، پارێزگای سلێمانی', 'کۆچی دوایی : ٢٥٨٠-٢٥٨١ی کوردی؛ سەید سادق، پارێزگای سلێمانی', 'تەمەن : ٥٥ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/وەلی_دێوانە'>ویکیپیدیا</a>\"]", "book": "دیوانی وەلی دێوانە", "poem_title": "شەو بېدارانم", "poem_description": "هێنانە سەر ڕێنووسی هۆرامی: ئاکۆ مارانی", "poem_text": "شەو بېدارانم، شەو بېدارانم\nڕەفیق ناڵەی شەو بېدارانم\n\nجوغد جا نە سەنگ سەر مەغارانم\nیا هووکېش جەور ڕۊزگارانم\n\nپەروانە پەشېو سفتەی نارانم\nچوون قەقنەس زوغاڵ کۊی دەن دارانم\n\nسەییاد بۍ سوود سەر دیارانم\nسمکۊی لەنج عەشق ناز تەتارانم\n\nگیرۊدەی سەرچەنگ جەفای خارانم\nخار خەم نە جەرگ خار خومارانم\n\nپادشای گشت پۊل هجران بارانم\nوېڵ وادی گرد هەردەی هارانم\n\nهەراسان نە دین دیدەی یارانم\nمەجنوون بەڕگېڵ پای کۊسارانم\n\nهیچ کەس نەمەندەن جە غەمخوارانم\nبپەرسۊ هەواڵ وېنەی جارانم\n\nدیار دیارەنی مەینەت بارانم\nبزانۊ وە شین ئاهر وارانم\n\nدەردێ من گرتەن غەم گوسارانم\nمەرهەم جەی وەر قەیس ڕۊزگارانم\n\nجەی دەرد ساکن سەر دیارانم\nمونتەزر وە لوتف بینای کارانم"}, {"poet": "وەلید کوڕی کوێخا محەمەد", "poet_description": "['ناو : وەلید کوڕی کوێخا محەمەد', 'ناسناو : وەلی دێوانە', 'لەدایکبوون : ٢٥٢٥-٢٥٢٦ی کوردی؛ سەید سادق، پارێزگای سلێمانی', 'کۆچی دوایی : ٢٥٨٠-٢٥٨١ی کوردی؛ سەید سادق، پارێزگای سلێمانی', 'تەمەن : ٥٥ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/وەلی_دێوانە'>ویکیپیدیا</a>\"]", "book": "دیوانی وەلی دێوانە", "poem_title": "شیرین بەستەوە", "poem_description": "هێنانە سەر ڕێنووسی هۆرامی: ئاکۆ مارانی", "poem_text": "شیرین بەستەوە، شیرین بەستەوە\nشیرین ئەساسەی سەروېن بەستەوە\n\nدەست ئاوەرد وە زوڵف سیادەستەوە\nپەخشان کەرد وە ڕووی دیدەی مەستەوە\n\nگوڵاو کەرد وە جام جەم ئیزهارەوە\nچوون توڕڕەی (تەیموور) وە تۊمارەوە\n\nپەرچەم وە پەرچین قەیچی کارەوە\nپەخش وە پێشانی خور ئێوارەوە\n\nئەبرۊوان وە سەیف قەزاڕېزەوە\nوە دەور دیدەی ئاهوو بېزەوە\n\nموژگانش وە نېش سەودای نېزەوە\nها وە هوون شای ئەو (پەروېز)ەوە"}, {"poet": "وەلید کوڕی کوێخا محەمەد", "poet_description": "['ناو : وەلید کوڕی کوێخا محەمەد', 'ناسناو : وەلی دێوانە', 'لەدایکبوون : ٢٥٢٥-٢٥٢٦ی کوردی؛ سەید سادق، پارێزگای سلێمانی', 'کۆچی دوایی : ٢٥٨٠-٢٥٨١ی کوردی؛ سەید سادق، پارێزگای سلێمانی', 'تەمەن : ٥٥ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/وەلی_دێوانە'>ویکیپیدیا</a>\"]", "book": "دیوانی وەلی دێوانە", "poem_title": "سەییاد نامت بام", "poem_description": "هێنانە سەر ڕێنووسی هۆرامی: ئاکۆ مارانی", "poem_text": "سەییاد نامت بام، سەییاد نامت بام\nتۆ نامت چېشەن؟ فیدای نامت بام\n\nسەد جار وەسەرگەرد دەست و دامت بام\nڕەحمەت بەیۊ پېم تا غوڵامت بام\n\nمن پەروانەی وېڵ وادی وېرانەم\nمەجنوونی چۊڵگەرد ڕیسوای زەمانەم\n\nشەوان تا وە ڕۊ جە غەم دارانان\nڕەفیق هامڕاز وەحشی سارانان\n\nعەبداڵ بەڕگېڵ بېدی مەکانم\nجەفا و مەینەتکېش زەردەی هیجرانم\n\nسزا و ستەمکېش غەم نە دەروونم\nهەردەی (تەبەس) گېڵ ئاوارەی توونم\n\nچەندېوەن جە دین شای شەم دوور کەفتەم\nسفتەی ئاهرناک ساتێ نەسرەفتم\n\nهەر وەحشی نە شکڵ شېوەی دۊسمەن\nڕەفېقی هامڕاز عاسا و پۊسمەن\n\nمن زەوقم وە دەنگ ناڵەی ئەوانەن\nقنیاتم وە دین دیدەی ئەوانەن\n\nدوور جە دیدەی دۊس من بەوان شادم\nتا ئەو ڕۊ گەردوون بدۊ مرادم\n\nئەی وەڵەدەی شۊخ تۊ گرتەن نە دام\nجە شکڵ و شېوەی قیبلەی من تەمام\n\nنیم نگاش نە دڵ ناوک شانۊ\nدیدەش وە دیدەی قبلەم مەمانۊ\n\nفیدات بام سەد جار سەییاد سارا\nبەخشش وە بەندەی خەم پېدا وارا\n\nئازادش بکەر ئامان جە دامت\nیە خەیلێ نەنگین مەبۊ پەی نامت\n\nئەو وەڵەدەی وەحش ئازاد کەی جە دام\nئینشاڵڵا جە دوو دنیا وېنی کام"}, {"poet": "وەلید کوڕی کوێخا محەمەد", "poet_description": "['ناو : وەلید کوڕی کوێخا محەمەد', 'ناسناو : وەلی دێوانە', 'لەدایکبوون : ٢٥٢٥-٢٥٢٦ی کوردی؛ سەید سادق، پارێزگای سلێمانی', 'کۆچی دوایی : ٢٥٨٠-٢٥٨١ی کوردی؛ سەید سادق، پارێزگای سلێمانی', 'تەمەن : ٥٥ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/وەلی_دێوانە'>ویکیپیدیا</a>\"]", "book": "دیوانی وەلی دێوانە", "poem_title": "تەیران تیژباڵ", "poem_description": "هێنانە سەر ڕێنووسی هۆرامی: ئاکۆ مارانی", "poem_text": "تەیران تێژباڵ، تەیران تیژباڵ\nقازان قوڵەنگان تەیران تیژباڵ\n\nخۆزگە پێتان بۊ جەی ماواو مەحاڵ\nمەشدێ وە لېڵاخ بەند سەر ساراڵ\n\nمەگېڵان کاوکاو بەند لېڵاخان\nیوورت چەراگای بوڵەند دەماخان\n\nمەوینان وە چەم سیاماڵ خېڵ\nمشکین کڵافان کۊی کەتوون وە پېڵ\n\nپۊل پەری ڕەم تایفەی جافان\nنازک نازداران عەنبەربۊ نافان\n\nتەمام نازاران واشتەد کەژ وەدۊش\nدیدە مودبران بەرگ داراپۊش\n\nیەک یەک خاڵ خاسان خېڵ مرادی\nجە ئېڵاخ چەنی قیبلەم وە شادی\n\nمەگېڵان وە فەرق سیاماڵان دا\nمەدیان وە خېڵ سۊسەن خاڵان دا\n\nدرېغ منیچ تەیر هەوایی بیام\nچەنیشان بەو زێد تا ڕاهی بیام\n\nچېگە تا ئەو زێد بنیشتام وە باڵ\nشاد بیام بەو زێد بەو ماوا و مەحاڵ\n\nتا قیبلەم چەنی پۊل ڕەوېڵان\nبدیام وە سەردەم تەتار خېڵان"}, {"poet": "وەلید کوڕی کوێخا محەمەد", "poet_description": "['ناو : وەلید کوڕی کوێخا محەمەد', 'ناسناو : وەلی دێوانە', 'لەدایکبوون : ٢٥٢٥-٢٥٢٦ی کوردی؛ سەید سادق، پارێزگای سلێمانی', 'کۆچی دوایی : ٢٥٨٠-٢٥٨١ی کوردی؛ سەید سادق، پارێزگای سلێمانی', 'تەمەن : ٥٥ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/وەلی_دێوانە'>ویکیپیدیا</a>\"]", "book": "دیوانی وەلی دێوانە", "poem_title": "قیبلەم خاوم بۊ", "poem_description": "هێنانە سەر ڕێنووسی هۆرامی: ئاکۆ مارانی", "poem_text": "قیبلەم خاوم بۊ، قیبلەم خاوم بۊ\nئەگەر وە بۍ تۊ یەک دەم خاوم بۊ\n\nڕۊ جەفا و مەینەت شەو ئاراومم بۊ\nوە چنگ گیانکېش گلاراوم بۊ\n\nغەیر جە دین تۊ ئەر پەژارەم بۊ\nپەژارەی پڕ خەوف ڕای قەنارەم بۊ\n\nئەر لادێ فکرت بەر کەرۊ نە دڵ\nجەرگم لەت لەت بۊ بە مەودای قاتڵ\n\nئەگەر سیوای تۊ کەسێوەم فەرد بۊ\nسەر تا پام پەشتان ئالوودەی دەرد بۊ\n\nئەر لەحزەی نامت فەرامۊشم بۊ\nیا سۊز سەودای تۊ خامۊشم بۊ\n\nزووانم پارەی تېغ ئەڵماس بۊ\nدەروونم لەت لەت گشت وە پڵاس بۊ\n\nدیدەم وە دیدەی مەست سێوەنگت\nئەگەر یەک نەفەس نەشنەوون دەنگت\n\nمورغ ئەڕواحم جە تەن بېزارەن\nدنیا نە دیدەم زوڵمات و تارەن"}, {"poet": "وەلید کوڕی کوێخا محەمەد", "poet_description": "['ناو : وەلید کوڕی کوێخا محەمەد', 'ناسناو : وەلی دێوانە', 'لەدایکبوون : ٢٥٢٥-٢٥٢٦ی کوردی؛ سەید سادق، پارێزگای سلێمانی', 'کۆچی دوایی : ٢٥٨٠-٢٥٨١ی کوردی؛ سەید سادق، پارێزگای سلێمانی', 'تەمەن : ٥٥ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/وەلی_دێوانە'>ویکیپیدیا</a>\"]", "book": "دیوانی وەلی دێوانە", "poem_title": "قیبلەم ڕېش نەبۊ", "poem_description": "هێنانە سەر ڕێنووسی هۆرامی: ئاکۆ مارانی", "poem_text": "قیبلەم ڕېش نەبۊ، قیبلەم ڕېش نەبۊ\nئەر دڵ وە مەودای عەشقت ڕېش نەبۊ\n\nئەر تەن بەڵابار مەینەتکېش نەبۊ\nئەر دیدەم خار دووریت تېش نەبۊ\n\nئەو دڵ سیاسەنگ ئەو دیدە تار بۊ\nئەوتەن کۊنە کونج ماوای مەزار بۊ\n\nسەرێ سەراسەر نە سەودات نەبۊ\nگشت دەمێ نە گەرد خاک ڕات نەبۊ\n\nئەو سەر بۍ سامان نە تەن جیا بۊ\nخامۊش غەڵتان خاک سیا بۊ\n\nپایێ نەکەرۊ ئامۊشۊ وە لات\nدەسێ نەکېشۊ شەو و ڕۊ جەفات\n\nئەو پا گەستەی مار ئەفعی حەفت سەر بۊ\nئەو دەستە مەجروح زامی خەتەر بۊ\n\nزوانێ نە زکر سەنای تۊ نەبۊ\nشەو و ڕۊ نە فکر دۊعای تۊ نەبۊ\n\nئەو زوان بۍ نوتق هەر وە پڵاس بۊ\nئامین بڕیدەی تېخ ئەڵماس بۊ\n\nمن جە دووری تۊ شای شەم جەمینان\nهەر کاتێ زانای لاشەم مەوینان"}, {"poet": "وەلید کوڕی کوێخا محەمەد", "poet_description": "['ناو : وەلید کوڕی کوێخا محەمەد', 'ناسناو : وەلی دێوانە', 'لەدایکبوون : ٢٥٢٥-٢٥٢٦ی کوردی؛ سەید سادق، پارێزگای سلێمانی', 'کۆچی دوایی : ٢٥٨٠-٢٥٨١ی کوردی؛ سەید سادق، پارێزگای سلێمانی', 'تەمەن : ٥٥ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/وەلی_دێوانە'>ویکیپیدیا</a>\"]", "book": "دیوانی وەلی دێوانە", "poem_title": "قیبلەم شەم مەبۊ", "poem_description": "هێنانە سەر ڕێنووسی هۆرامی: ئاکۆ مارانی", "poem_text": "قیبلەم شەم مەبۊ، قیبلەم شەم مەبۊ\nمەر هەر کەس چوون تۊ نامش (شەم) بۊ\nجەمینش چوون بەدر دووهەفتەم مەبۊ\nپەروانەش خەریک خار خەم مەبۊ\n* * * * *‌\nمەر هەر کەس باڵاش سەوڵ ساف مەبۊ\nگېسووش پڕ جە عەتر موشک ناف مەبۊ\nسەردار ڕەندان ئېڵ جاف مەبۊ\nچوون تۊ بۍ مروەت بۍ ئینساف مەبۊ\nچوون تۊ شەکەر لەب غونچەدەم مەبۊ\nپەروانش خەریک خار خەم مەبۊ\n* * * * *‌\nمەر هەر کەس ئەبرۊش چوون کەمان مەبۊ\nزوڵف و خاڵ سېوەنگ چەم قەتران مەبۊ\nوېنەی تۊ فیتنەی ڕووی زەمان مەبۊ\nوېنەی تۊ بۍ ڕەحم بۍ ئەمان مەبۊ\nبۍ شەرت و بۍ بەین مۊبەت کەم مەبۊ\nپەروانەش خەریک خار خەم مەبۊ\n* * * * *‌\nهەر کەس پېشانیش پڕ جە نوور مەبۊ\nساق و گەردنش چوون بلوور مەبۊ\nمەلایک تەلعەت نەسڵ حوور مەبۊ\nبۍ پەروا جە ڕای (خودا) دوور مەبۊ\nچوون تۊ دەلیلەی لوای ڕەم مەبۊ\nپەروانەش خەریک خار خەم مەبۊ\n* * * * *‌\nمەر هەر کەس چوون تۊ لیمۊش کاڵ مەبۊ\nسینەی سەدەف تا بووم لاڵ مەبۊ\nناف ناف غەزاڵ خوتەن ماڵ مەبۊ\nنازار باوان چاردە ساڵ مەبۊ\nچوون تۊ مۊبەتش مەردوم کەم مەبۊ\nپەروانەش خەریک خار خەم مەبۊ\n* * * * *‌\nمەر هەر کەس وەش بۊش سا چوون لەیل مەبۊ\nموژانش نەگەرد سورمە کەیل مەبۊ\nهەزار کەس نە ڕاش سەر توفەیل مەبۊ\nناشی و نەزانحاڵ هەر بۍ مەیل مەبۊ\nشەوقش بە وېنەی سپی شەم مەبۊ\nپەروانەش خەریک خار خەم مەبۊ"}, {"poet": "وەلید کوڕی کوێخا محەمەد", "poet_description": "['ناو : وەلید کوڕی کوێخا محەمەد', 'ناسناو : وەلی دێوانە', 'لەدایکبوون : ٢٥٢٥-٢٥٢٦ی کوردی؛ سەید سادق، پارێزگای سلێمانی', 'کۆچی دوایی : ٢٥٨٠-٢٥٨١ی کوردی؛ سەید سادق، پارێزگای سلێمانی', 'تەمەن : ٥٥ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/وەلی_دێوانە'>ویکیپیدیا</a>\"]", "book": "دیوانی وەلی دێوانە", "poem_title": "قیبلەم مەردەنم", "poem_description": "هێنانە سەر ڕێنووسی هۆرامی: ئاکۆ مارانی", "poem_text": "قیبلەم مەردەنم، قیبلەم مەردەنم\nئامانت فەرزەن وادەی مەردەنم\n\nنە حاڵات وەخت وەسیەت کەردەنم\nنە ئاکام سەخت گېیان سپەردەنم\n\nوەسیەتم ئینەن شای شەم ڕوخساران\nبی وە باڵینم چوون بەینەتداران\n\nبۍ خۊف و ئەندېش جە کەس نەکەری شەرم\nهۊردارە پەردەی حجابت بە نەرم\n\nنەپۊشی جەمین شەمس خاوەری\nبۊوە زانۊدا چوون ئەسمای پەری\n\nبنیشە وە بان باڵینم وە ناز\nبوانە سوورەی (یاسین) وە ئاواز\n\nزوان بە ڕېزەی شەکەر ڕازەوە\nدەنگ وە سەدای خاس وەش ئاوازەوە\n\nجەمین وە عەرەق بۊ گوڵاوەوە\nگۊنا و ئەگریجە و زوڵف خاوەوە\n\nجەو عەرەق نە دەور گۊنای مەهـ پارە\nجە سەر بتکۊ و بگنۊ وە چارە\n\nتا دیدەم جە سەیر دیدەی سیات بۊ\nنەزارە و نەزەر نازت زیاد بۊ\n\nگۊش هەم وە سەدای ڕېزەی ڕازت بۊ\nبەو سوورەی شەریف وەش ئاوازت بۊ\n\nئەر سەد جار (قابز) سزا بدۊ پېم\nهەنی نیم وە تەنگ گیتنکېشان وېم\n\nئەگەر بەو تەور بۊ ڕۊح ڕەوانم\nبیللا وە ئاسان بەرمەشۊ گیانم\n\nهای چە وەش مەبۊ عومر و زیندەگیم\nنە خاک پای تۊ بکەردام تەسلیم\n\nئەگەر وە تەحقیق سەد کۊ گونامەن\nئینشەڵڵا بەهەشت هەشتەمین جامەن"}, {"poet": "وەلید کوڕی کوێخا محەمەد", "poet_description": "['ناو : وەلید کوڕی کوێخا محەمەد', 'ناسناو : وەلی دێوانە', 'لەدایکبوون : ٢٥٢٥-٢٥٢٦ی کوردی؛ سەید سادق، پارێزگای سلێمانی', 'کۆچی دوایی : ٢٥٨٠-٢٥٨١ی کوردی؛ سەید سادق، پارێزگای سلێمانی', 'تەمەن : ٥٥ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/وەلی_دێوانە'>ویکیپیدیا</a>\"]", "book": "دیوانی وەلی دێوانە", "poem_title": "قیبلەم مەلال بۊ", "poem_description": "هێنانە سەر ڕێنووسی هۆرامی: ئاکۆ مارانی", "poem_text": "قیبلەم مەلال بۊ، قیبلەم مەلال بۊ\nدڵێ غەیر جە خەم خاڵت مەلال بۊ\n\nئەو دڵ ئەر دانەی شەوچرای لاڵ بۆ\nتۊ خودا بازەش با وە زوخاڵ بۆ\n\nدیدەم دیدەیێ نەوېنۊ باڵات\nهەردەم نەڕژیۊ وە گەرد پاڵات\n\nئەو دیدە دیدەی جەیر توندخېز بۊ\nتۊ خودا بازەش با سۊما بېز بۊ\n\nسەرێ وە سەر کەمان هەر ڕۊ\nشەوان سەر نەدۊ وە ئاستانەی تۊ\n\nئەو سەر ئەر سەردار دەوران دوون بۊ\nتۊ خودا بازەش با سەرنگوون بۊ\n\nدەسێ دەس نەدۊ نە کەمەر پەیوەس\nنەشۊت نە گەردەن پەیاپەی دەس دەس\n\nئەو دەسە ئەر دەس جەللاد مۊڕ بۊ\nتۊ خودا بازەش با بەستەی گۊڕ بۊ\n\nپایێ پەی پەیڕەو تۊ نەبۊ وە پا\nوە ڕای یانەی تۊ نەشۊ وە ڕاڕا\n\nئەو پا ئەر پای پاک بەدر مونیر بۊ\nتۊ خودا بازش با نە زەنجیر بۊ\n\nقیبلەم با دەسم وە دامانت بۊ\nمەجزووب جە زومرەی غوڵامانت بۊ"}, {"poet": "وەلید کوڕی کوێخا محەمەد", "poet_description": "['ناو : وەلید کوڕی کوێخا محەمەد', 'ناسناو : وەلی دێوانە', 'لەدایکبوون : ٢٥٢٥-٢٥٢٦ی کوردی؛ سەید سادق، پارێزگای سلێمانی', 'کۆچی دوایی : ٢٥٨٠-٢٥٨١ی کوردی؛ سەید سادق، پارێزگای سلێمانی', 'تەمەن : ٥٥ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/وەلی_دێوانە'>ویکیپیدیا</a>\"]", "book": "دیوانی وەلی دێوانە", "poem_title": "کەلب کۊی یارم", "poem_description": "هێنانە سەر ڕێنووسی هۆرامی: ئاکۆ مارانی", "poem_text": "کەلب کۊی یارم، کەلب کۊی یارم\nکەلب پاسەبان ئاسانەی یارم\n\nڕەفێق هامڕاز دۊس دڵدارم\nخاک پات وە بان دوو دیدەی تارم\n\nتۊ خۊ نە وېنەی وەفاکېشانی\nغەمخوار دڵسۊز گشت دڵڕېشانی\n\nکەلب خانەزای باوان دۊسی\nدڵگوشای یاران مەجنوونی پۊسی\n\nمەزانۊ قیبلەم هەر وە دەست وېش\nپەروەردەت کەردەن تا نەبی دڵڕېش\n\nئەگەر ئیشەڵڵا قەسد سەرت بۊ\nڕۊ جە ڕۊ سزای بەد بەتەرت بۊ\n\nخەیاڵم نەبی جە وەفاداری\nتۊ جە ئاسانەی دۊس دەس هۊرداری\n\nسەبەب چېش بەی تەور هامدەرد دەردم\nجە باتی یاران گشت قەوم فەردم\n\nتۊ جە ئاسانەی دۊس دوور کەوتەنی\nچۆنەن قەرارت چۆن سرەوتەنی\n\nچۆنەن ئاراگېڵ وېڵ شارانی\nهەر موسافری سەر دیارانی\n\nسەگ وات ستەمکېش زەمانەی ناهاڵ\n(پەروانە)ی جەمین شۊخ (شەم) جەماڵ\n\nمەر لېڵاوەنی بیناییت کۊرەن\nمەر ڕەزای من بۍ یا دەست زۊرەن\n\nبا بۊی (شەم) هەوای بەغدا شارش بۍ\nپەی پەس گەلەش من دەرکارش بۍ\n\nوە زۊر ئاوەردش هەر وە بۍ رەزا\nتا گورگان گەلەش نەکەران غەزا\n\nبە گوسفەندان با بۊی دۊستەن\nڕەفێق هامڕاز عەسا و پۊستەن\n\nوەرنە جە کۊ بۍ وە بۍ بەهانە\nبگېرۊن جە بەر ئی بیابانە\n\nئازیز بە فدای کەلب وەفادارت بام\nفرستادەی ڕای بەغدا شارت بام"}, {"poet": "وەلید کوڕی کوێخا محەمەد", "poet_description": "['ناو : وەلید کوڕی کوێخا محەمەد', 'ناسناو : وەلی دێوانە', 'لەدایکبوون : ٢٥٢٥-٢٥٢٦ی کوردی؛ سەید سادق، پارێزگای سلێمانی', 'کۆچی دوایی : ٢٥٨٠-٢٥٨١ی کوردی؛ سەید سادق، پارێزگای سلێمانی', 'تەمەن : ٥٥ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/وەلی_دێوانە'>ویکیپیدیا</a>\"]", "book": "دیوانی وەلی دێوانە", "poem_title": "گوڵەن، چەمەنەن", "poem_description": "هێنانە سەر ڕێنووسی هۆرامی: ئاکۆ مارانی", "poem_text": "گوڵەن، چەمەنەن، گوڵەن، چەمەنەن\nوە مەیلت دیدەم گوڵەن، چەمەنەن\n\nوەهارەن، سەوزەن، ئاوەن، پای کاوەن\nهاژەی وەرواوان شاخەی شەتاوەن\n\nتەمەن، دووکەڵەن، گەردەن، غوبارەن\nفرمێسکەن، چەمەن، سەیلەن، فووارەن\n\nسەنگەن، کۊسارەن، سەرکوەن، هەردەن\nوەنەوشەن، شەوبۊن، گوڵەن، باوەرەن\n\nسەرعیەن، شەیدان، نەجدەن، مەجنوونەن\nفیراقەن، وەسڵەن، پیاڵەن، هوونەن"}, {"poet": "وەلید کوڕی کوێخا محەمەد", "poet_description": "['ناو : وەلید کوڕی کوێخا محەمەد', 'ناسناو : وەلی دێوانە', 'لەدایکبوون : ٢٥٢٥-٢٥٢٦ی کوردی؛ سەید سادق، پارێزگای سلێمانی', 'کۆچی دوایی : ٢٥٨٠-٢٥٨١ی کوردی؛ سەید سادق، پارێزگای سلێمانی', 'تەمەن : ٥٥ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/وەلی_دێوانە'>ویکیپیدیا</a>\"]", "book": "دیوانی وەلی دێوانە", "poem_title": "مەحبووب جافان", "poem_description": "هێنانە سەر ڕێنووسی هۆرامی: ئاکۆ مارانی", "poem_text": "مەحبووب جافان، مەحبووب جافان\nمەحبووب بۍ عەیب تایفەی جافان\n\nسەرقەتار ڕەم عەنبەربۊ نافان\nسەرکېش ڕەوېڵ مشکین کڵافان\n\nئاهووی مودبرماس مەکان نەهەردە\nچووزەی سونبوڵچر نەسا سڵکەردە\n\nخاوېر خاڵدار خەتاو خۆتەن ماڵ\nتەتار تایف شۊخ شیرین خاڵ\n\nوەتەن نە زامن سەربەرز لېڵاخ\nسەیر سەرکۊیان سەییادان و داخ\n\nچەرخ چەم سیاچەم چوست و چالاک پڕ\nشەیدای شکاردۊز چنگ و هووناو بڕ\n\nلاچین شەشدانگ سەحەر جە لان خېز\nشمقار تېژباڵ تەیر توند گورېز\n\nشەمع شا پەسەند گشت سیاماڵان\nنام تۊ نە بەزم خەسرەوان خوانان\n\nبەو شەوق جەمین شەم ڕوخسارەوە\nکېت نەدا وە دەم کزەی نارەوە؟ \n\nبەو قاش قەتران دڵ پۍ ئېشاوە\nستوون یانەی کېت نەکېشاوە؟ \n\nبەو دیدەی سای سورمەسای سێوەنگ\nموژانت وە هوون کۍ نەکەردەن ڕەنگ؟ \n\nبەو نیم نیگای ناز بەو لەنجە و لارە\nئاخر جەرگ کېت نەکەردەن پارە\n\nبەو باڵای نەوتووڵ وە نەورەستەوە\nبەو کۊکۊی کڵاف دەستە دەستەوە\n\nواچە دڵ کېت نەستانان وە زوور\nئاخر یانەی کېت نەکەردەن خاپوور"}, {"poet": "وەلید کوڕی کوێخا محەمەد", "poet_description": "['ناو : وەلید کوڕی کوێخا محەمەد', 'ناسناو : وەلی دێوانە', 'لەدایکبوون : ٢٥٢٥-٢٥٢٦ی کوردی؛ سەید سادق، پارێزگای سلێمانی', 'کۆچی دوایی : ٢٥٨٠-٢٥٨١ی کوردی؛ سەید سادق، پارێزگای سلێمانی', 'تەمەن : ٥٥ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/وەلی_دێوانە'>ویکیپیدیا</a>\"]", "book": "دیوانی وەلی دێوانە", "poem_title": "وەڵامو نامەو ڕەنجوری", "poem_description": "هێنانە سەر ڕێنووسی هۆرامی: ئاکۆ مارانی", "poem_text": "مەولای لاڵشناس، مەولای لاڵشناس\nمەولەوی ئەولەوی دانای لاڵشناس\n\nهەیاس دوڕناس ئەسڵ و نەسەب خاس\nنەژاد پاکان، «نظامی» قیاس\n\n«فیردەوسی طووسی»، «جامی» مڵک جام\n«خاقانی» خەیاڵ، «ئەنوەر»ی ئەییام\n\n«سەعدی» سوخەندان بەحر مەعانی\n«حافظ» (شیراز) «صائب» سانی\n\nبەتای بېهەمتای قەییووم بېچوون\nهەمتای تۊ کەمەن نە ڕووی دەور دوون\n\nشەوکەت خووشەچین پەیدای مەعناتەن\nعیسمەت نە ئەوساف سیفاتت ماتەن\n\nمەولانا «زەهیر»، «فارابی»ی دەور\nفوزەلای فازڵ نادرەی وەش تەور\n\nهەنی چەند شەعرای ئاسف نیشانان\nدەرس نە مەدرەسەی علم تۊ وانان\n\nغەواص موحیت دەریای عولوومی\nشیعر مەسنەویت، مەر «مەولای ڕوومی»\n\nتۊ شاڵڵا هەنی پایەت بۊ زیاد\nمن چېشم کە نام من ئاری وەیاد\n\nغەرەز هەر ئېدەن بوزۊرگیت کەردەن\nنام بەندەی وېت وەیاد ئاوەردەن\n\nئەڵبەت وېت وەحاڵ پەشېویم زانان\nجە ڕووی ئیلتیفات نامەت کیانان\n\nکەردەنت ئیزهار، مەولای کەرەم سەیل\nتۊ ساحېب لوتفی یەعنی من بۍ مەیل؟ \n\nمن قەسەم وە زات ئەو کەس یەگانەن\nدایم نام تۊم ویرد زوانەن\n\nهەر چەند وە خدمەت تۊ ئاشنا نیم\nبەڵۍ جە فکرت ساتێ غافڵ نیم\n\nدڵ پەروانەوار جە شەو تا وە ڕۊ\nهەر هانە خەیاڵ وەسڵ و دین تۊ\n\nمن کە هامتەرکیب عومرم نام تۊن\nنیشات زەینم کۊی کەلام تۊن\n\nنادیدە حوببت جا گرتەن نە دڵ\nهەرگیز جە سەودات دڵ نیەن غافڵ\n\nکەلامت سەرمەشق ئینشای زەینمەن\nنامت بینایی هەر دوو عەینمەن\n\n(لاتەشبیه) چوون «وەیس» رموودەی «ڕەسووڵ»\nهەر هام نە تەحسیل وەسڵت کەم وسووڵ\n\nنەوا بواچی جەو زامن دووریم\nدېوانەی بەندەی مەولای «ڕەنجووری»م"}, {"poet": "وەلید کوڕی کوێخا محەمەد", "poet_description": "['ناو : وەلید کوڕی کوێخا محەمەد', 'ناسناو : وەلی دێوانە', 'لەدایکبوون : ٢٥٢٥-٢٥٢٦ی کوردی؛ سەید سادق، پارێزگای سلێمانی', 'کۆچی دوایی : ٢٥٨٠-٢٥٨١ی کوردی؛ سەید سادق، پارێزگای سلێمانی', 'تەمەن : ٥٥ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/وەلی_دێوانە'>ویکیپیدیا</a>\"]", "book": "دیوانی وەلی دێوانە", "poem_title": "نازک بەدەن شەم", "poem_description": "هێنانە سەر ڕێنووسی هۆرامی: ئاکۆ مارانی", "poem_text": "نازک بەدەن «شەم»، نازک بەدەن «شەم»\nنازک لارە و لەنج، غەمزە و ناز «شەم»\n\nنازک لەب شەهد، شەکەرڕېز «شەم»\nنازک تەبەسسوم قەند ئامېز «شەم»\n\nنازک گەردەن بەرز، باڵای بەرز «شەم»\nنازک سینە ساف سەدەف تەرز «شەم»\n\nنازک زوڵف دېز عەنبەرین «شەم»\nنازک ڕیزەی ڕاز شەکەرین «شەم»\n\nنازک قەوس قاش قودرەتساز «شەم»\nنازک باڵا سەوڵ سەرفەراز «شەم»\n\nنازک دندانان گەوهەردانە «شەم»\nنازک نەقش خاڵ لووتەوانە «شەم»\n\nنازک دوو بازوو و پەنجە و دەست «شەم»\nنازک ئەنگوشتان حەنابەست «شەم»\n\nنازک پېشانی پڕ جە بەند «شەم»\nنازک شېوە شۊخ شاپەسەند «شەم»\n\nنازک زنج زەڕ زەنەخدان «شەم»\nنازک شاماران وەبان شان «شەم»\n\nنازک دوو قەندیل قۊرەتمەند «شەم»\nنازک نازکی کەمەربەند «شەم»\n\nیاشا هەر شەم بۊ تەور شېوەش بۊ\nهەزار پەروانە چوون من لېوەش بۊ\n\nئەسیر وە قەندیل شای نەجەفماڵ بۊ\nبسۊزۊ باڵاش جە زوبان لاڵ بۊ"}, {"poet": "وەلید کوڕی کوێخا محەمەد", "poet_description": "['ناو : وەلید کوڕی کوێخا محەمەد', 'ناسناو : وەلی دێوانە', 'لەدایکبوون : ٢٥٢٥-٢٥٢٦ی کوردی؛ سەید سادق، پارێزگای سلێمانی', 'کۆچی دوایی : ٢٥٨٠-٢٥٨١ی کوردی؛ سەید سادق، پارێزگای سلێمانی', 'تەمەن : ٥٥ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/وەلی_دێوانە'>ویکیپیدیا</a>\"]", "book": "دیوانی وەلی دێوانە", "poem_title": "نەداروون تانە", "poem_description": "هێنانە سەر ڕێنووسی هۆرامی: ئاکۆ مارانی", "poem_text": "نەداروون تانە، نەداروون تانە\nنەداروون تاقەت توانای تانە\n\nوېنەی مەجنوون وېڵ دەیری دېوانە\nمەشم وە چۊڵ و تەرک مەکەم یانە\n\nبەرگ تەن جە وەڵگ درەختان چۊڵ\nپەی وېم مەوازوون مەگېروون نە کۊڵ\n\nتەنیا یەک سەنگێ مەنیوون وە باڵین\nتەک مەدۊم پېوە پەرێ شەو ناڵین\n\nخاوم وە ڕاحەت گەشتم وە دڵواز\nنە نەزان ڕەفېق، نە ڕەقیب هامڕاز\n\nپەی وېم مە گېڵوون سەروەش نە کاوان\nمەر مەلان مەردەن بېدیشان ماوان"}, {"poet": "وەلید کوڕی کوێخا محەمەد", "poet_description": "['ناو : وەلید کوڕی کوێخا محەمەد', 'ناسناو : وەلی دێوانە', 'لەدایکبوون : ٢٥٢٥-٢٥٢٦ی کوردی؛ سەید سادق، پارێزگای سلێمانی', 'کۆچی دوایی : ٢٥٨٠-٢٥٨١ی کوردی؛ سەید سادق، پارێزگای سلێمانی', 'تەمەن : ٥٥ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/وەلی_دێوانە'>ویکیپیدیا</a>\"]", "book": "دیوانی وەلی دێوانە", "poem_title": "نە شەم جیام‌ من", "poem_description": "هێنانە سەر ڕێنووسی هۆرامی: ئاکۆ مارانی", "poem_text": "نە «شەم» جیام‌ من، نە «شەم» جیام‌ من\n«پەروانە»ی پەشېو نە «شەم» جیام‌ من\n\nمەجنوون بەدبەخت چارە سیامەن\nشەم داخ حەسرەت وە دڵ نیامەن\n\nقەیس‌ ئاسانە خېڵ شای شەم مەندەن\nوېڵ دەربەدەر فام پەرکەندەن\n\nتەن تەنیای بېکەس یانە بېدیمەن\nگوم نە گېج بەحر نائومېدیمەن\n\nسیاتەر نە سەنگ هەوارانەمەن\nعەبداڵ بەڕگېڵ دیارانەمەن\n\nمەنزڵ نە ماوای توون تەوەسمەن\nجەفا و بېسوود و ڕەنج وە عەبەسمەن\n\nعازاو مەینەت سەد کۊ بارمەن\nپەری دین دۊس ئینتیزارمەن\n\nچەنی وەحشیان ڕۊ هامڕازەمەن\nشەو نە شکەنجە گیر و گازەمەن\n\nچەمەڕای ڕای دۊس لېڵاخ نشینمەن\nبە ئەسر حەسرەت دیدە نمینەن\n\nهەراسان نە قەوم بېزار جە زێدمەن\nدەست نە «شەم» بڕیا دڵ نائومېدمەن\n\nتا وە ڕۊی مەحشەر مات و مەحزوونمەن\nسۊز سەودای عەشق «شەم» نە دەروونمەن"}, {"poet": "وەلید کوڕی کوێخا محەمەد", "poet_description": "['ناو : وەلید کوڕی کوێخا محەمەد', 'ناسناو : وەلی دێوانە', 'لەدایکبوون : ٢٥٢٥-٢٥٢٦ی کوردی؛ سەید سادق، پارێزگای سلێمانی', 'کۆچی دوایی : ٢٥٨٠-٢٥٨١ی کوردی؛ سەید سادق، پارێزگای سلێمانی', 'تەمەن : ٥٥ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/وەلی_دێوانە'>ویکیپیدیا</a>\"]", "book": "دیوانی وەلی دێوانە", "poem_title": "وە خاڵ تۊوەن", "poem_description": "هێنانە سەر ڕێنووسی هۆرامی: ئاکۆ مارانی", "poem_text": "وە خاڵ تۊوەن، وە خاڵ تۊوەن\nنوور لقای حەق وە خاڵ تۊوەن\n\nشۊڵەی شەم وە شەوق جەماڵ تۊوەن\nدەردینان وە داخ کەماڵ تۊوەن\n\nلەیلۍ کەنیزەک شیرین بەندەتەن\nسەد «زڵېخا»ی (میسر) وە زەڕ سەندەتەن\n\n«هومەیلا»ی زەریف بەڵقیسای باڵدار\nگوڵشای گوڵ‌ئەندام «عوزرا»ی گوڵ‌عوزار\n\nیەکایەک حەیران بەژن باڵاتەن\nباڵای نەونەمام سەوڵ ئاڵاتەن\n\nدڵ ئارام دڵ سەمەن بۊی پەری\n«مەنیژە»ی بیژەن، زوهرە و موشتەری\n\nخەرامان حەیران حوسن زېباتەن\nبانوان تەمام گشت جان فیداتەن\n\nحووران جەننەت فریشتان فەرش\nسەناخوانتەن جە زەمین تا عەرش\n\nگوڵ جە گوڵستان وە داخ تۊوەن\nداخداران وە داخ دەماخ تۊوەن\n\nهەر چەند پەروانان هەن جە سەحرا و کۊ\nگشت ماتەن جە شەوق شەم دەستوور تۊ\n\nمن چوون پەروانان هەر جان فیدای تۊم\nحەیران جەمین بەزم ئارای تۊم\n\nوە سەرگەردت بام شای سپی شەمان\nسەرگەردان تۊم دوور جە هامدەمان\n\nبەشق خاڵ وېت خاتر شادم کەر\nیا ڕوخسەت یا مەرگ یا ئازادم کەر\n\nئیسە بۊ چەنیم لادێ سازابە\nجەی گشت عەزابە گەردن ئازابە"}, {"poet": "وەلید کوڕی کوێخا محەمەد", "poet_description": "['ناو : وەلید کوڕی کوێخا محەمەد', 'ناسناو : وەلی دێوانە', 'لەدایکبوون : ٢٥٢٥-٢٥٢٦ی کوردی؛ سەید سادق، پارێزگای سلێمانی', 'کۆچی دوایی : ٢٥٨٠-٢٥٨١ی کوردی؛ سەید سادق، پارێزگای سلێمانی', 'تەمەن : ٥٥ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/وەلی_دێوانە'>ویکیپیدیا</a>\"]", "book": "دیوانی وەلی دێوانە", "poem_title": "هامسەران تارەن", "poem_description": "هێنانە سەر ڕێنووسی هۆرامی: ئاکۆ مارانی", "poem_text": "هامسەران تارەن، هامسەران تارەن\nئیم ساڵ بیناییم تاریک و تارەن\n\nزەوق زیندگیم چوون ژار مارەن\nدنیا جە دیدە (وادی‌القهار)ەن\n\nگشت عاڵەم نە وەقت فەسڵ نەووەهار\nشادمەبۆوە زەوق گوڵان و گولزار\n\nمن ئیم سال وەهار شادیم ناشاد بۍ\nپەرېشان جە گشت ڕەنجم وە باد بۍ\n\nبوڵبوڵ شاد وە گوڵ من ڕەنجەڕۊ بیم\nڕەنجەڕۊ جە زەوق وەهار نۊ بیم\n\nئیم ساڵ نەووەهار فېشتەر جە ساڵان\nڕازانش ڕەونەق ڕەنگ گوڵاڵان\n\nهەردان، هەڵەتان، ساران، هەواران\nخەیمە گوڵ‌ پۊشان خاستر نە جاران\n\nمن هەر گوڵزار نە دیدەم خار بۍ\nهەر سەوزە وەنەم وە ژار مار بۍ\n\nهەر چەمەن سەودای جوانیم جا کەرۊ\nهەر لالە سەودای دەروون داخ کەرۊ\n\nهەر شکۊفەی شەوق شېوەی «شەم» پېش بۊ\nدیام وە پېشدا خاترم ڕېش بۍ\n\nوەهارێ وەی تەور خۊ جە لام دوور بۍ\nچەمان نە دیدەم نېش زەنبوور بۍ\n\nئای خۆزگە وە ساڵ نەووەهار پار\nهەر ڕۊ سوب سەحەر مەدیام باڵای یار\n\nوەهار ئیم ساڵ پەشېو جەستەنان\nدوور جە دنیا و دین ئانە خەستەنان"}, {"poet": "وەلید کوڕی کوێخا محەمەد", "poet_description": "['ناو : وەلید کوڕی کوێخا محەمەد', 'ناسناو : وەلی دێوانە', 'لەدایکبوون : ٢٥٢٥-٢٥٢٦ی کوردی؛ سەید سادق، پارێزگای سلێمانی', 'کۆچی دوایی : ٢٥٨٠-٢٥٨١ی کوردی؛ سەید سادق، پارێزگای سلێمانی', 'تەمەن : ٥٥ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/وەلی_دێوانە'>ویکیپیدیا</a>\"]", "book": "دیوانی وەلی دێوانە", "poem_title": "هامسەران نامم", "poem_description": "هێنانە سەر ڕێنووسی هۆرامی: ئاکۆ مارانی", "poem_text": "هامسەران نامم، هامسەران نامم\nمن نامم گنۊ دېۋانەن نامم\n\nجەو ساوە ڕیسوای دەور ئەییامم\nڕۆیی، نەگېڵا دەوران وە کامم\n\nجەو ڕۊ من جە «بەتن» مادەر پەیدابیم\nمەجنوون کۊگەرد شېت و شەیدا بیم\n\nهەر خاتر خەمین دەروون پڕ داخ بیم\nهەر دڵگیر دەرد وېڵ و دوستاخ بیم\n\nهەر چەم پڕ ئەسرین مات و مەحزوون بیم\nهەر گېرودەی جەور جەفای گەردوون بیم\n\nهەر دایم ڕەقیب ڕەهەندەی ڕاچەفت\nوەردا وە جەستەم ئاهر چەنی نەفت\n\nئەر سەد سزاکېش بار مەینەت بېم\nبەڵۍ سازا بیم چەنی بەخت وېم\n\nئی ساتە ڕۆیی جە ڕاگوزەردا\nشەم شېوە جە نۊ ئاهر جېم وەردا\n\nئەو وەی بڵېسەم جە گەردوون ویەرد\nبیم وە کۊی زوغاڵ سفتەم بی‌ وە گەرد\n\nپەروانە سیفەت پڕ سفتەی زوخاڵ\nسۊزان بیم وە شەو شۊڵەی شەم جەماڵ\n\nئاهر بەختم هەر نەبی خامۊش\nتا قرچەی جەرگم شنەفتم وە گۊش\n\nئەوەڵ چوون مەجنوون وېڵ سارا بیم\nدېوانەی دڵگیر جە خەم دارا بیم\n\nئیسە پەروانەی پەڕ و باڵ سفتەم\nوېڵ بەرداوبەرد کۊس و کۊس کەفتەم\n\nهامسەران سفتەی شۊخ شەم لقام\nچۊن مەبۊ علاج وە چېشەن دەوام"}, {"poet": "وەلید کوڕی کوێخا محەمەد", "poet_description": "['ناو : وەلید کوڕی کوێخا محەمەد', 'ناسناو : وەلی دێوانە', 'لەدایکبوون : ٢٥٢٥-٢٥٢٦ی کوردی؛ سەید سادق، پارێزگای سلێمانی', 'کۆچی دوایی : ٢٥٨٠-٢٥٨١ی کوردی؛ سەید سادق، پارێزگای سلێمانی', 'تەمەن : ٥٥ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/وەلی_دێوانە'>ویکیپیدیا</a>\"]", "book": "دیوانی وەلی دێوانە", "poem_title": "هەر من خەمبارم", "poem_description": "هێنانە سەر ڕێنووسی هۆرامی: ئاکۆ مارانی", "poem_text": "هەر من خەمبارم، هەر من خەمبارم\nهەر من خەمینم، هەر من خەمبارم\n\nهەر من «پەروانە»ی «شەم» نادیارم\nهەر من سەرگەردان زوڵمات تارم\n\nهەر من ستارەم جە نەحسی پەستەن\nهەر من ڕای شەش‌دەر نەردم دەربەستەن\n\nهەر من چوون مەریخ خارجەن یانەم\nهەر من بەدنامیم پەخشەن جە عاڵەم\n\nهەر من کوشتەی نېش عەقرەب ژارەنان\nهەر من ڕیسوای دەور ڕۊزگارەنان\n\nهەر من زیج نەحس کەفتەن وە بەختم\nهەر من سزاکېش ئازار سەختم\n\nهەر من «دەلو»ئاسا نە قەعر چاهم\nهەر من چوون مەجنوون چارە سیاهم\n\nهەر من ئیقباڵم نەردەن نەدارەن\nهەر من چوون فەرهاد کۊکەنیم کارەن\n\nهەر من فریشتەی دەوڵەت خامۊشم\nهەر من چوون بەهرام نمەد وە دۊشم\n\nهەر من جە ڕای دین بېزاریم وەستەن\nهەر من چوون سەنعان زوننارم بەستەن\n\nهەر من جە تانەی ڕەقیب ناهاڵ\nهەر من شادی و زەوق دنیام بی بەتاڵ\n\nهەر من پەروانەی پەشېو حاڵەنان\nهەر من شەو تا ڕۊ شەم خەیاڵەنان\n\nهەر من جەو سەبەب ستارەی چەفتم\nهەر من شەم ئائین جە شەم دوور کەفتم\n\nهەر من وە بۍ «شەم» گڕاگڕ گڕیام\nزەنگ بەد نامی نە عالەم زڕیام\n\nهەر من گشت پەی شەم خاترم ڕېشەن\nهەر یاران عیلاج دەرد من چېشەن"}, {"poet": "وەلید کوڕی کوێخا محەمەد", "poet_description": "['ناو : وەلید کوڕی کوێخا محەمەد', 'ناسناو : وەلی دێوانە', 'لەدایکبوون : ٢٥٢٥-٢٥٢٦ی کوردی؛ سەید سادق، پارێزگای سلێمانی', 'کۆچی دوایی : ٢٥٨٠-٢٥٨١ی کوردی؛ سەید سادق، پارێزگای سلێمانی', 'تەمەن : ٥٥ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/وەلی_دێوانە'>ویکیپیدیا</a>\"]", "book": "دیوانی وەلی دێوانە", "poem_title": "هەر من ناشادم", "poem_description": "هێنانە سەر ڕێنووسی هۆرامی: ئاکۆ مارانی", "poem_text": "هەر من ناشادم، هەر من ناشادم\nگشت عاڵەم شادەن، هەر من ناشادم\n\nهەر من نەیاوان وە لای حەق دادم\nهەر من نائومید قاپی مرادم\n\nهەر من بازی باز نەردەن نە بارم\nهەر من ڕای شەش‌دەر بەندەن نە چارم\n\nهەر من ناسزان فەڵەک وە بەختم\nهەر من گېرۊدەی ئازار سەختم\n\nهەر من چەرخ چەپ وەنەم نە قینەن\nهەر من تاڵەم پەست خاک زەمینەن\n\nهەر من ستارەم سیا بۍ نە سەر\nهەر من فریشتەم کەفتەن دەر بە دەر\n\nهەر من ئیقباڵم خاوېر خەفتەن\nهەر من نە ڕووی «ئەرز» رای راسم چەفتەن\n\nهەر من خەمیدەی دەور گەردوونم\nهەر من جورعەنۊش جام مەجنوونم\n\nهەر من پەروانەی پەشېوحاڵ جەستەم\nهەر من پەڕ سفتەی خەمناک خەستەم\n\nهەر من چوون بوڵبوڵ یەک فەسڵم وەسڵەن\nهەر من سێ فەسڵ عومرم بۍ ئەسڵەن\n\nهەر من ڕۊی ڕۊشن وە دیدەم تارەن\nهەر من زیندەگیم چوون ژار مارەن\n\nهەر من گرفتار جەور و عازاوم\nهەر من پەرۍ دۊس دیدە لێڵاوم\n\nهەر من سزاکېش دەرد و داخانم\nهەر من چەمەڕای ڕای لېڵاخانم\n\nهەر من جە پەی دۊس لېڵاخ نشینم\nها وەختەن بەرشۊ گیان شیرینم\n\nتا ئەو ڕۊ کە خېڵ شیان وە دامان\nمن هام نە سزای جەور بۍ سامان\n\nمەر موشکڵ گوشا بدۊ مرادم\nوەرنە تا مەردەن خاتر ناشادم"}, {"poet": "وەلید کوڕی کوێخا محەمەد", "poet_description": "['ناو : وەلید کوڕی کوێخا محەمەد', 'ناسناو : وەلی دێوانە', 'لەدایکبوون : ٢٥٢٥-٢٥٢٦ی کوردی؛ سەید سادق، پارێزگای سلێمانی', 'کۆچی دوایی : ٢٥٨٠-٢٥٨١ی کوردی؛ سەید سادق، پارێزگای سلێمانی', 'تەمەن : ٥٥ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/وەلی_دێوانە'>ویکیپیدیا</a>\"]", "book": "دیوانی وەلی دێوانە", "poem_title": "هەور نەدۊ خەمین", "poem_description": "هێنانە سەر ڕێنووسی هۆرامی: ئاکۆ مارانی", "poem_text": "هەور نەدۊ خەمین، هەور نەدۊ خەمین\nتۊ خەم پۊشەنی من خاتر خەمین\n\nبۊ تا هەر دوومان دەردین ماتەمین\nوېڵ وېڵ بگېڵین سەراسەر زەمین\n\nتۊ جە «سەما» سەیل، من جە «زەمین» ئاه\nهەر دوو بکەریم ڕووی گەردوون سېیاه\n\nتۊ سەیل سرشک دیدەت وە زاری\nڕېژان کەر چوون تاو سەیل وەهاری\n\nمن جە زەمین ئاه ناڵەی نەبەردم\nبخېزۊ جە دڵ هەناسەی سەردم\n\nتا بۊ وە تۊفان تۊف ڕەستاخېز\nسېیاماڵ نە برج لېڵاخ بۊ گورېز\n\nخېڵخانان جە دوود ئاه ئیەو تۊ\nبیان وە دامەن گەرمەسېر جە نۊ\n\nتا کە کۊچ خېڵ جاف مورادی\nپەیدا بان چەنی قبلەم وە شادی\n\nئەو دەی گەرمەسېر هەم بەیۊ وە فەڕ\nفەڕ گېرۊ جە زەوق تەتاران «بەڕ»\n\nهەور نۊ بەی‌تەور بسازیم وە یەک\nمن جە ڕووی زەمین، تۊ نە ڕووی فەڵەک\n\nهەر دوومان وە جەخت بگەڕیێم وە تاو\nتۊف «زەمهەریر» پەیداکەیم جە ناو\n\nبەی تەور تۊفانی باوەریم وە هەم\nتا خېڵان نە برج لېڵاخ کەران ڕەم\n\nکۊچکەردە ماڵان بیان وە لامان\nدامان بۊ وە زەوق نەوتووڵ نەمامان\n\nشاد بۊ وەی زامن شای شەم جەمینم\nگوشادی خاتر خار خەمینم\n\nتا منیش وە دین دیدەی ئەو شادبام\nنە جەور گەردوون خاتر ئازاد بام"}, {"poet": "وەلید کوڕی کوێخا محەمەد", "poet_description": "['ناو : وەلید کوڕی کوێخا محەمەد', 'ناسناو : وەلی دێوانە', 'لەدایکبوون : ٢٥٢٥-٢٥٢٦ی کوردی؛ سەید سادق، پارێزگای سلێمانی', 'کۆچی دوایی : ٢٥٨٠-٢٥٨١ی کوردی؛ سەید سادق، پارێزگای سلێمانی', 'تەمەن : ٥٥ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/وەلی_دێوانە'>ویکیپیدیا</a>\"]", "book": "دیوانی وەلی دێوانە", "poem_title": "هەی نائومېدی", "poem_description": "هێنانە سەر ڕێنووسی هۆرامی: ئاکۆ مارانی", "poem_text": "هەی نائومېدی، هەی نائومېدی\nهەی ڕەنجەڕۊیی، هەی نائومېدی\n\nهەی یاران چوون من بەدبەختێ کۍ دی\nپەی هاڵ نەزانی ڕوومکەرد نە بېدی\n\nچۊڵان تەیکەردم «جەبەڵان» یەکسەر\nجە تووس و توون بیم یاوام وە تەبەر\n\nهەردەی نەجد قەیس گشت دام وە پاوە\nپەروانە دەستوور سەر وە سەوداوە\n\nیاوام بەو زامن ماوای قیبلەم بۍ\nمەکان و مەسکەن گوزەرگای «شەم» بۍ\n\nهەواران چۊڵ دیم زامن وېرانە\nبایەقوش بەستەن جەو مەسکەن لانە\n\nنە دەنگ دەییار نە سەدای یارەن\nدەنگ وېرانە (وادی‌القهار)ەن\n\nپەرسام بایەقوش هامدەرد دەردم\nڕەفېق هامڕاز ناڵەی نەبەردم\n\nمن «پەروانە»ی وېڵ وڵگەی دامانم\nجانشین «قەیس» شای کەم فامانم\n\nکۊشی کۊچ لەیل شای شەم جەمینم\nگوشادی خاتر خار خەمینم\n\nبایەقوش واتش: «پەروانە»ی کەم فام\nئیسە ئامانی وەی ماوا و مەقام\n\nکۊچ خێرش کەرد لوا وە لېڵاخ\nپەی من حەسرەتمەند پەی تۊ ئاخ و داخ\n\nوە ئیقباڵ نەحس وېم دامامەوە\nنائومېد جە شەم هەم ئامامەوە\n\nیاران هامسەران نائومېد وېم\nهەی عەبداڵ «بەڕ» دوور جە زێد وېم"}, {"poet": "وەلید کوڕی کوێخا محەمەد", "poet_description": "['ناو : وەلید کوڕی کوێخا محەمەد', 'ناسناو : وەلی دێوانە', 'لەدایکبوون : ٢٥٢٥-٢٥٢٦ی کوردی؛ سەید سادق، پارێزگای سلێمانی', 'کۆچی دوایی : ٢٥٨٠-٢٥٨١ی کوردی؛ سەید سادق، پارێزگای سلێمانی', 'تەمەن : ٥٥ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/وەلی_دێوانە'>ویکیپیدیا</a>\"]", "book": "دیوانی وەلی دێوانە", "poem_title": "هەی هەی ناسۊرەن...", "poem_description": "هێنانە سەر ڕێنووسی هۆرامی: ئاکۆ مارانی", "poem_text": "هەی هەی ناسۊرەن زامانم ئیم شەو\nگوڵگۊنەن جە زووخ دامانم ئیم شەو\n\nکۊن تەبیب بدۊ دەرمانم ئیم شەو\nسوود سەودامەن چەنی هەرد ئیم شەو\n\nهەی یاران بڕیان حەیاتم ئیم شەو\nچوون خزر خەریک زوڵماتم ئیم شەو"}, {"poet": "وەلید کوڕی کوێخا محەمەد", "poet_description": "['ناو : وەلید کوڕی کوێخا محەمەد', 'ناسناو : وەلی دێوانە', 'لەدایکبوون : ٢٥٢٥-٢٥٢٦ی کوردی؛ سەید سادق، پارێزگای سلێمانی', 'کۆچی دوایی : ٢٥٨٠-٢٥٨١ی کوردی؛ سەید سادق، پارێزگای سلێمانی', 'تەمەن : ٥٥ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/وەلی_دێوانە'>ویکیپیدیا</a>\"]", "book": "دیوانی وەلی دێوانە", "poem_title": "یاران سافێکم", "poem_description": "هێنانە سەر ڕێنووسی هۆرامی: ئاکۆ مارانی", "poem_text": "یاران سافێکم، یاران سافێکم\nلېویای لێوە لاڵ سافێکم\nشەیدای شەوق «شەم» پڕ شەفافێکم\nکوشتەی نیگای ناز شەخس جافێکم\n***\nخار خەم نە جەرگ حاڵ خومارێکم\nگیر و گاز عەشق باز تەتارێکم\nپېکیای پەیکان مەروان ژارێکم\nسەرسام سادار پەری تارێکم\nلەرزیای لەرزان توول تافێکم\nکوشتەی نیگای ناز شەخس جافێکم\n***\nعەبداڵ بێ ماڵ جام جەمیئێکم\nپەشېو حاڵ جەستەی دڵ خەمینێکم\nئاشوفتەی دەستەی زوڵف پەڕچینێکم\nموبتەلای قیبلەی دنیا و دینێکم\nمایل وە مۊبەت بێ ئینسافێکم\nکوشتەی نیگای ناز شەخس جافێکم\n***\nزامدار زەدەی دام شەستێکم\nزەلیل زامەت زەدەی دەستێکم\nڕۊح جە دەست پەرواز موژە مەستێکم\nئامانج تانەی خاس گەستێکم\nقەیس مەیل لەیل بێ خلافێکم\nکوشتەی نیگای ناز شەخس جافێکم\n***\n«فەرهاد»«شیرین» شەکەر ڕازێکم\nنازار باوان نازئەندامێکم\nسەییاد دڵگیر نۊپەردازێکم\nدام دڵ پارە دەست بازێکم\nپەروانەی باڵبەست کۆی کڵافێکم\nکوشتەی نیگای ناز شەخس جافێکم\n***\nسۊزان ئایر شەوق نوورێکم\nشېویای شېوەی شەم دەستوورێکم\nهەراسان نە زێد زامن دوورێکم\nقەیس ناوېنای دیدە کۊرێکم\nدېوانەی مەشهوور قاف تا قافێکم\nکوشتەی نیگای ناز شەخس جافێکم\n***\nوېڵ مەینەت مەشق هەراسانێکم\nگرفتار دەست خورشید سانێکم\nلېوەی لەنگ پۊس خەم نە شانێکم\nدهیری لاڵ لەنگ بێ زوانێکم\nئاوارەی ئاهووی مشکین تافێکم\nکوشتەی نیگای ناز شەخس جافێکم\n***"}, {"poet": "وەلید کوڕی کوێخا محەمەد", "poet_description": "['ناو : وەلید کوڕی کوێخا محەمەد', 'ناسناو : وەلی دێوانە', 'لەدایکبوون : ٢٥٢٥-٢٥٢٦ی کوردی؛ سەید سادق، پارێزگای سلێمانی', 'کۆچی دوایی : ٢٥٨٠-٢٥٨١ی کوردی؛ سەید سادق، پارێزگای سلێمانی', 'تەمەن : ٥٥ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/وەلی_دێوانە'>ویکیپیدیا</a>\"]", "book": "دیوانی وەلی دێوانە", "poem_title": "یاران کەردەن ڕېش", "poem_description": "هێنانە سەر ڕێنووسی هۆرامی: ئاکۆ مارانی", "poem_text": "یاران کەردەن ڕېش، یاران کەردەن ڕېش\nیە جەرگ منەن خاران کەردەن ڕېش\n\nیە دیدەی منەن نوور نەمەندەن تېش\nیە زام منەن زوخاو مەیۊ لېش\n\nیە دوود منەن دنیا گرت نەوەر\nیە سۊز منەن سۊزان دەشت و دەر\n\nیە ئاه منەن وە ئاسمان یاوا\nسەقف سەراچە گەردوون شکاوا\n\nیە سەدای منەن نەفخ سوور بېزان\nوەختەن قیامەت مەحشەر ئەنگېزان\n\nیە ناڵەی منەن چوون نەی مەدۊ دەنگ\nمەیۊ وە قانوون مەتاونۊ سەنگ\n\nیە زاری منەن پۊسە زگارەن\nعاڵەم جە زاری من بۍ قەرارەن\n\nیە شین منەن شەوان تا بە ڕۊ\nچوون «قەیس» مەجنوون هام نە بېد و کۊ\n\nیە وېڵی منەن جە سوب تا ئێوار\nدەور مەدۊ نە دەور سارا و سەردیار\n\nیە داخ منەن داخان جە داخان\nداخ کەردەن لالەی هەرد ئېڵاخان\n\nهامسەران وەختەن وادەی مەرگم بۊ\nمن جە دووری دۊس گوڵگۆن بەرگم بۊ"}, {"poet": "وەلید کوڕی کوێخا محەمەد", "poet_description": "['ناو : وەلید کوڕی کوێخا محەمەد', 'ناسناو : وەلی دێوانە', 'لەدایکبوون : ٢٥٢٥-٢٥٢٦ی کوردی؛ سەید سادق، پارێزگای سلێمانی', 'کۆچی دوایی : ٢٥٨٠-٢٥٨١ی کوردی؛ سەید سادق، پارێزگای سلێمانی', 'تەمەن : ٥٥ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/وەلی_دێوانە'>ویکیپیدیا</a>\"]", "book": "دیوانی وەلی دێوانە", "poem_title": "یاران نەووەهار", "poem_description": "هێنانە سەر ڕێنووسی هۆرامی: ئاکۆ مارانی", "poem_text": "یاران نەووەهار، یاران نەووەهار\nئیم ساڵ وە بەختم بېفەڕ نەووەهار\n\nئاما وە دامان کۊچ تەڵمیت بار\nهەرچەند نیگامکەرد نەدیم کۊچ یار\n\nخېڵان گشت ئامان وە ژێر دامان\nپەخش بین وە دامان بارگەی ئیمامان\n\nنە کۊچ یار بۍ، نە دەنگ یاران\nوەهار وەنەم‌ بی وە ژار ماران\n\nهەر گوڵ جە ڕەنگێ بەرئاما جە خاک\nئەوان گوڵخەندان من دیدە نمناک\n\nهەر غونچە وەنەم‌ بی وە پەیکانێ\nهەر گوڵێ وە نېش خار هجرانێ\n\nهەر لالە داخێن وە سەد هەزار داخ\nداخ مەنیا وە دڵ حەسرەتکېشم ئاخ\n\nسونبوڵ چوون فېشتەر نېش مەدۊم نە دڵ\nتېژتەرەن جە خار نە پام بەرگی گوڵ\n\nنەرگس مەوینۊ ئەندۊم بەرز مەبۊ\nئاهر وە جەستەم قەقنەس تەرز مەبۊ\n\nسۊسەنان زوان تانەکېشان لېم\nجە داخ دووری دوور وڵاتان وېم\n\nسەیر چەمەن لېم چوون ژار مارەن\nهەر ئېد مەژنەوون ماچان وەهارەن\n\nپەی چی جە دووری شای شەم جەمینم\nها وەختەن بەرشۊ گیانی شیرینم\n\nیاران هامسەران سا چوون مەبۊ چوون\nمن «تەبەس» جامەن «شەم» کەوت ئەو سەر توون"}, {"poet": "وەلید کوڕی کوێخا محەمەد", "poet_description": "['ناو : وەلید کوڕی کوێخا محەمەد', 'ناسناو : وەلی دێوانە', 'لەدایکبوون : ٢٥٢٥-٢٥٢٦ی کوردی؛ سەید سادق، پارێزگای سلێمانی', 'کۆچی دوایی : ٢٥٨٠-٢٥٨١ی کوردی؛ سەید سادق، پارێزگای سلێمانی', 'تەمەن : ٥٥ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/وەلی_دێوانە'>ویکیپیدیا</a>\"]", "book": "دیوانی وەلی دێوانە", "poem_title": "یاران مەجنوونم", "poem_description": "دیوانی وەلی دێوانە، لێکدانەوەو توێژینەوەی: محمدامین هەورامانی. لاپەڕە (١١٨-١١٩). <br> دیوانی پیره‌مێرد، کۆکردنه‌وه‌ی: ئۆمێد ئاشنا، به‌رگی دووه‌م، لاپه‌ڕه‌ ١٤٣و١٤٤. <br>نووسین: کەماڵ ڕەحمانی<br>هێنانە سەر ڕێنووسی هۆرامی: ئاکۆ مارانی", "poem_text": "یاران مەجنوونم، یاران مەجنوونم\nدېوانە و واریس قەوم مەجنوونم\n\nئاخ کېشی زۆخ نۆش، زام نە دەروونم\nوېنەی مەجنوون وېڵ، ئاوارەی توونم\n\nئەوڕۆکە مەجنوون زوخ زام قنیات\nجورعەی ئەجەل چەشت، شی نه‌ ڕۊی مەمات\n\nمن کەرد بە وارس، خاس و کەست وېش\nگشت وە من سپەرد، هەرچی ئاما پېش\n\nخەم چەنی هیجران، پەژارە و خەیاڵ\nئاخ و داخ و دەرد، دڵگیری، مەلاڵ\n\nوېڵی و چۊڵگەردی و سەرگەردان سەر\nسەودا و سیاسەت یەک جە یەک بەتەر\n\nبۍ خوردی ڕۊوان، بۍ خاوی شەوان\nڕەفیق زومرەیی ده‌ری سەر کوان\n\nشین و واوەیلا و زام پەڕ نە سۊ\nفەریاد نەبەردا، ئېشی کۊنە و نۊ\n\nیەک یەک جەم کەردم تەمام سەراسەر\nئه‌و وه‌ هۊن دڵ، نویشت وە دەفتەر\n\nوات من مه‌جنوونم، تۊ دېوانە بە\nهامڕای وەحشییان بیدیانە بە\n\nئاڵه‌م گشت ته‌مام یه‌کسه‌ر مزانۊ\nکه‌س نه‌ بیش تاقه‌ن جای ئه‌و بسانۊ\n\nمن که‌ردم حه‌رام جه‌ وېم خورد و خه‌و\nهابیم وه‌ وارس، نیشتام نه‌جای ئه‌و\n\nبه‌ڵۍ خه‌مم هه‌ن ئه‌ی دنیای فانی\nهه‌م فانی که‌رۊ مه‌جنوونی سانی\n\nفرۊزان ده‌ور دنیا پاماڵ بۊ\nوه‌ بۍ من یاگه‌ی مه‌جنوون به‌تاڵ بۊ"}]