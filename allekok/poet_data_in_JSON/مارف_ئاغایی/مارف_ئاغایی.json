[{"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "ئازادی", "poem_description": "", "poem_text": "کام ئازادترین: من\nیا\nباڵندەی قەفەس؟ \n\nبستێکە بەینی: \nئەو ڕزگاری، \nپەت و گەردنم."}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "ئاوات", "poem_description": "", "poem_text": "ماسی، میوانی خەونی گۆمێک بوو. ڕێبوارێک بەردی هاویشتە نێو گۆم\nگۆم توند ڕاچەنی: \nخەونم هاتە دی؟ !"}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "ئاویلکە", "poem_description": "", "poem_text": "گۆڕستانی وڵاتی منسەدان گۆڕی\nچاوەڕوانی تەرمی لێیە. \n\nزیندوو بوونتان بسەلمێنن، \nدەنا لێرە\nوەنەوزیش هەر\nئاویلکەیە."}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "ئاوێنە", "poem_description": "", "poem_text": "کە گرژ و تووڕەت دەبینم، دەڵێم بریا ئاوێنە بام: \nهەر جارێ کە چاوەکانت\nوێنەی تۆیان\nلە ڕوخسارما پێ دەنواندی، \nهێندە گرێ و خەمەکانتم دەخواردەوە\nتا لە ڕوخساری من دەنیشت\nپەژارە و گنجی نێوچاوان؛ \nتۆش دەبوویە\nئاوێنەیەک: \nبێ گنج و جوان."}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "ئەزموون", "poem_description": "", "poem_text": "تەنیا یەک جارهەڵفڕین تەجرەبە دەکا\nگەڵا: \nلە پاییزدا\nلە لکەوە هەتا زەوی. \n\nئەمنیش تەنیا یەک جار ژیان\nلە گریانی کاتی لە دایک بوونەوە\nتا فرمێسکی دەمی گیان دان."}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "ئەوینی ئەفسانەیی", "poem_description": "", "poem_text": "گڵۆپێک و ئەو گوڵەی والە ژێریا پشکووتبوو، \nڕاز و ڕەمزی\nئەوینێکی ئەفسانەیی یان لە دڵدا بوو. \n\nهەموو شەوێ\nگڵۆپەکە\nلەنێو ڕۆحی تیشکەکانیا ئەتوایەوە و\nبەسەر باڵای گوڵا دەکشا. \n\nگوڵیش لە سۆزی ئەم عیشقە\nهەر بە سەما\nبۆ باوەشی گڵۆپەکە هەڵدەکشا. \n\nزۆری نەبرد\nگوڵ بە دەستی خەزان ژاکا. \nهەر ئەو شەوە\nگڵۆپەکەش\nلەنێو گڕی خەزانی ئەوینا سووتا."}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "باران", "poem_description": "", "poem_text": "باران! ئەی ئەزموونی لە دایک بوونێکی ئاسمانی ومەرگێکی دەریایی؛ \nبۆ زەوی وادەی چی پێ دابووی، \nکە هەوری دڵدارت بە جێ هێشت؟ \nباران ئەی کۆچکردووی\nوڵاتی ئەستێرە و هەور و با\nکێ هەیە بۆو لاوکە ئاسمانییەت\nگوێ هەڵخا؟ \n\nباران تۆ خاچێکی سەرگەردان : \nسەرێکت لە ناخی سووڕانی زەویدا و\nسەرێکت لەنێوان گەڕانی هەوردا. \nباران! ئەی\nڕێبواری ڕۆژانی بێ خۆر و\nشەوانی بێ مانگ و ئەستێرە! \n\nباران! ئەی پاکترین هاوڕەگەز بۆ گریان! \nمنم من\nبۆ مەرگی تۆ گریام\nئەی مرۆڤترینی دڵداران"}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "بای بسکان", "poem_description": "", "poem_text": "هەتا شنەبات شێت نەکردووە ونەبووە بە تۆفان، \nلێچکەکەت لادە، \nبالە ڕەشماڵی بسکەکانتا بگیرسێتەوە. \n\nنەکەی جڵەوی بسکی ڕەش شل کەی، \nکە من زۆر ترسم لە ڕەشەبایە."}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "برووسکە", "poem_description": "", "poem_text": "شیرین! \nئەی کیژی تەشی ڕێس\nئێمڕۆ دەبێ، \nهەموو هەورە گەڕۆکەکان کۆ کەیەوە، \nبرووسکەیەک دەستەمۆ کەی. \n\nزۆر لە مێژە ئەم وڵاتە بێ بەهارە\nبەرگی سەوز ناکاتە بەر. \nتەشی با دە، \nبرووسکەکەت\nلە ڕانی ئاسمان بخشێنە و\nڕیزڕیز باران\n–وەک داوە بەنی بادراو–\nلە کەڵافی ئەم هەورانە ببارێنە، \nبا کیژی تۆریاوی سروشت\nبۆ بەهاری ساڵی تازە\nبەرگی سەوز\nبۆ بەژنی ئەم خاکە بچنێ."}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "بۆ کۆچی باوکم", "poem_description": "", "poem_text": "بەر پەنجەرە، دەست بە ئەژنۆ، سەر لەسەر دەست، گوێم بۆ ئاهەنگی دیداری باران و خاک ڕاداشتووە. \n\nچەند دڵۆپێک بە گۆنام دا دەڕژێتە خوار؛ \nدڵۆپەی باران! ؟ \nنا بابە گیان، \nئەوە یادی مەرگی تۆیە\nئەمنیشی خستۆتە گریان."}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "بۆ؟", "poem_description": "", "poem_text": "دار نیم، لە هەر شوێنێک ڕوابام\nنەیانتوانیبا ڕام گوێزن؟ \n\nبا نیم، \nبۆ هەر شوێنێک ڕۆیشتبام\nنەیانتوانیبا ڕام گرن؟"}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "بیر", "poem_description": "", "poem_text": "دارتاش داری قەفەسێکی دادەتاشی، ڕاوچییەک داوی دەتەنی؛ \n\nشاعیرێکیش\nبە دەم بیری: \nشکانی شووڵی قەفەسێک، \nپسانی ڕایەڵی داوێک، \nهەڵفرینی باڵندەیەک\nدەتلایەوە."}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "بێ تۆیی", "poem_description": "", "poem_text": "شەوەکانم پڕن لە تەنیایی من و بێ تۆیی تۆ. \nشەوێک دووریی لەگەڵدا بێ\nدرێژترە لە سەختەڕێی لە دایک بوون هەتا مردن. \n\nئەوە چرام کوژاندەوە، چاوم وێک نا، هەموو دونیام\nفەرامۆش کرد\nئەوە خەوتم. \n\nبەڵام چ بکەم، خۆ هەر شەو نا، \nخەوەکانم پڕن لە تەنیایی من و بێ تۆیی تۆ."}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "بەر ئاگردان", "poem_description": "", "poem_text": "سوارچاکی «گەرما»سواری ئاگرە، \nکەمەندی دووکەڵ\nدەخاتە گەرووی دێوەزمەی سەرما. \n\nدەسکێشی سپیی بەفری سەر پەنجەم\nدەبێ بە ئاو و\nخوێنی گڕ بەنێو کۆڵانی ڕەگما هاتوچۆ دەکا. \n\nسووتان! لە مێژ بوو بە دواتدا وێڵ بووم. \nتۆش ئەی خۆڵەمێش! \nچ ڕۆژگارێکە شوێنت هەڵگرتووم!"}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "بەفر", "poem_description": "", "poem_text": "مرۆڤ کە مردلەنێو کفنێکی سپیدا\nدەیپێچنەوە. \n\nسروشت کە مرد، \nلە بەفرێکی زستانیدا\nدەیشێرنەوە."}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "بەڵێن", "poem_description": "", "poem_text": "ئەگەر ڕووبار، گەڵای تەرمم هەتاکوو نێو دەریا ببا، \nمن ئامادەی هەڵوەرینم. \n\nئەگەر ئاسمان، \nمەلی ڕۆحم تا ئەوپەڕی بێ کۆتایی ڕێگا بدا، \nمن ئامادەی هەڵفڕینم. \n\nمن ئامادەی توانەوەم، \nهەڵمی لەشم دە باوەشیدا ڕاگوێزێ\nئەگەر هەور."}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "بەهار", "poem_description": "", "poem_text": "ئەی خونچەی دەمتتاقانە خونچە: \nلە پاییزیشا شکۆفە دەکا. \n\nئەی گوڵی کوڵمت\nتاقانە گوڵێک: \nلە زستانیشا\nسووری شەڕابی. \n\nئێستا چ وەرزە؟ \nلێم نادیارە؛ \nهەر کات کە خونچەی دەمی تۆ پشکووت\nبۆ من بەهارە."}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "تراویلکە", "poem_description": "", "poem_text": "بە تینوایەتیی خۆم ڕادێم، ئەگەر سەمای بریقەداری تراویلکەکان لێم گەڕێن. \n\nلە تەنیاییمدا دەپشکوێم، \nئەگەر هەناسەی پاییزیی ئەم ئاشنا نامۆیانەم\nلێ دوور کەوێ. \n\nهەر بە یادی تۆوە دەژیم ئەی ئازادی! \nئەگەر یادە تاڵەکانی ڕۆژانی نێو زیندانەکان\nدەست لە ئازارم هەڵگرن!"}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "توانەوە", "poem_description": "", "poem_text": "تۆ وەک گڕی شەمێک دەچیئەمنیش وەک بەژنی ئەم شەمەم. \n\nدڵنیا بە، هەر کاتێکی\nهەموو گیانم لە عیشقتا بتوێتەوە\nگڕی ژینت\nئەکوژێتەوە."}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "تووڕە", "poem_description": "", "poem_text": "لە ئێوە تووڕەمچاوێ لە گنجی نێو چاوانم کەن: \nوەک هەوری پڕن. \nها... کە تووڕەییم\nپەرە بستێنێ و\nبرووسکەی هەور\nبتانسووتێنێ."}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "تینوو", "poem_description": "", "poem_text": "چۆن بەو شەپۆلە ویشکانەیڕۆحی ئاویان لێ دزراوە\nتینوایەتیمان بشکێنین؟ \n\nچۆن بەو ئاورە بێ گرفانەی\nکە گەرمایان پێ نەماوە\nلەم قالبە سەهۆڵینە بێینە دەرێ؟ \n\nئەرێ دایە! \nبۆچی هەموو ئاوەکانی ئەم دنیایە\nبە قەد ماچێکی سەردەمی منداڵیی تۆ\nتینوایەتیم ناشکێنن؟ \n\nبۆچی ئاورەکانی ئیمڕۆ\nگەرمای دوێنێی\nدەستەکانی تۆیان نییە؟ \n\nدایە! دایە! سەر هەڵدەگرم\nمەڵێ بۆ کوێ؟ \nسەر هەڵگرتن شوێنێکی تایبەتی نییە. \nهەر دێمەوە؛ \nمەڵێ کەنگێ؟ \nگەڕانەوە\nکاتێکی تایبەتی نییە."}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "تەرزە", "poem_description": "", "poem_text": "لە مەرگەساتی نێوان دوو ڕووداوی لە دایک بوون و مردنداژیان کەپری ژێر تەرزەیەکی ناوەختە و\nمنیش نەوەی بێ ئاگری زەرتەشتی پیر. \n\nهیچ کەس نییە بڕوا بکا\nئەم مەشغەڵە بێ ئاگرە سەراوەژوو هەڵواسراوە، \nڕۆژێک گڕکانی ئاگر و\nئەم خۆڵەمێشە ڕەشپۆشەی\nوا خەریکە کفنی بەفر، غەمناکانە دایدەپۆشێ\nڕۆژێک سەکۆی سەمای کچی ئاور بووە. \n\nلە تەنیایی بەربەرین و بێ بڕانەوەی ڕۆحی خۆمدا\nدەتلێمەوە، \nهیچکەس نییە خەونەکانم بڕوا بکا و\nمن دەترسێم با و بۆران\nشانازیی سەر کێلەقەبری پێشینیانمان بسڕنەوە."}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "تەعبیر", "poem_description": "", "poem_text": "ئەمشەو بینیمبۆ هەمیشە لێک هەڵبڕاین: \n\nدەڵێن خەون\nبەپێچەوانەی ڕاستییە!"}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "تەنگەبەر", "poem_description": "", "poem_text": "بارانی مردنلە دەور و بەرم بەخوڕ دەبارێ \nبای زەمان بەلەز\nلە بەری هەڵدێ؛ \n\n«بە با و بە باران\nهەر عومری بەفر\nکەم دەبێتەوە.»"}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "تەنیا", "poem_description": "", "poem_text": "چەند ڕۆژێکە کوڵی گریانێکی خەستم هەڵگرتووە و‌هیچ دڵپڕێک، \n\nچەند مانگێکە گەرووم پڕە لە ئاواز و\nهیچ بیسەرێک، \n\nچەند ساڵێکە دیوانم پڕە لە شێعر و\nهیچ خوێنەرێک، \nنادۆزمەوە\nکە فرمێسک و ئاواز و شێعرم جێ بێڵم."}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "تەنیایی", "poem_description": "", "poem_text": "لەو دیوی پەنجەرەکەدا: چنارێکی گەڵاوەریو، \nهەڵدەلەرزێ و\nبایەکی سڕی پاییزی\nلەپێش چاوی، \nگەڵاکانی\nنوقمی گەردەلوولێ دەکا. \n\nلەم دیوەی پەنجەرەکەدا: \nکەسێ دیارە\nدوایین دەستەچیلەی یادی، \nبە ئاگردانی تەنیایی خۆی دەسپێرێ و\nوردە وردە\nخامی سپی\nبەسەر خۆی هەڵدەکێشێ."}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "خۆزگە", "poem_description": "", "poem_text": "لەم سنوورانە قەڵسمگشت لایان لێ تەنیوم. \n\nخۆزگە توانیبام لەنێو\nجیهانی بێسنووری چاوانی تۆدا بژیم."}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "خۆشم دەوێی، لێشت تووڕەم", "poem_description": "بۆ دۆستی شاعیرم جەلالی مەلەکشا", "poem_text": "(١)دیسان دووکەڵێکی ڕەش و هەناسەی تۆ، \nدیسان کۆڵانی غەریبی و سێبەری تۆ، \nدیسان جانتای ئاوارەیی و سەرشانی تۆ، \nدیسان، دیسان\nزاری کراوەی کەلەبچە و\nدەستانی تۆ. \n\nتۆ چەندە بارێکی قورسی\nبەسەر لاشانی غەمەوە. \nچەمۆڵەیەکی چەند مۆنی\nبە نێوچاوانی تەمەوە. \n\n(٢)\nهەور وەک تۆ\nبە گریان ئاشنا نییە\nژان وەکوو تۆ\nبە ناخی هیچ برینێکدا ڕۆنەچووە. \nهیچ بێشەیەک\nلە خەزانی تەمەنیدا\n\nنیو ‌هێندی تۆ\nگەڵا و لک و پۆی ئازاری \nنەوەریوە. \n\nتۆ چەندە بارێکی قورسی\nبە سەر لاشانی غەمەوە\nچەمۆڵەیەکی چەند مۆنی بە نێوچاوانی تەمەوە. \n\n(٣)\nئاویەر نەیتوانی ‌‌‌غەمی تۆ لە کۆڵ بنێ، \nناردی بۆ سەر شانی دمدم. \nزرێبار لە دەستی نەهات\nتۆزی غەمی سەر سیمای ون بووی تۆ بشوا\nلە نێو زەریاچەی ورمێی خست. \nلەو کاتەوە\nمن ئاوارەم\nبە شوێن چیا و دەریایەکی ئەفسانەیی! \n\n(٤)\nچۆن کۆڵەکەی ساوای بەژنم\nئەم ئاسمانەی غەمی تۆی پێ ڕادەگیرێ؟ \nکوا بە کانیاوی چاوانم\nدەریای فرمێسکی غەمی تۆ\nهەڵدەگیرێ؟ \n\n(٥)\nلەنێو لەتی ئاوێنەی چارەنووستدا\nخۆت لێ ون بووە، \nبیر و هەنگاوی تۆ، هەرگیز\nیەکتریان پێ نەدۆزراوە، \nڕێگا لەگەڵ\nڕێبواری ساڵانی پێشووی\nئاشت نەکراوە. \n\n(٦)\nناتوانم دەست لە دەستت نێم: \nپۆلوویەکی گەشاوەیە، دەمسووتێنێ. \nناتوانم نا، نزیکت بم: \nئەم هەناسەت\nتەنوورێکی قانگ دراوە\nدەمخنکێنێ. \nخۆشم دەوێی، لێشت تووڕەم. \nخۆشەویستیم دەریایەکە\nتووڕەییم: دڵۆپ. \nزۆرجار دڵۆپ، \nئەم دەریایە هەڵدەلووشێ. \n\nخۆشەویستیم: ئاسمانێکە\nتووڕەییم: ئاسمانێکە\nتووڕەییم: پەڵەیەک هەور. \nزۆرجار هەور، \nئەم ئاسمانە دادەپۆشێ. \n\n(٧)\nتا کەنگێ مێروولەی لەشت\nباری قورسی سەرت لە سەر شان دابنێ و\nلە ئاوارەیی بۆ زیندان\nلە زیندان بۆ ئاوارەیی\nبتلێتەوە؟ \nکەی چاوانی بێ تاوانی کۆرپەکانت\nدەرگای پێڵوو\nلەسەر نیگای باوکانەی تۆ بکەنەوە؟ \nئیزن مەدە\nلەوە زیاتر ئاوری ڕۆژگار\nدووکەڵەکەی لە هەناوتا جێ کاتەوە. \nگۆشەی زیندان\nبۆشاییەکەی\nبە لەشی تۆ پڕ کاتەوە. \n\n(٨)\nئەوە چەند جار\nخۆشەویستیم کرد بە هەتاو، \nدووکەڵێک بوو بە سێبەرت؟ \nبا ئەو جارەی سێبەری خەستی تووڕەیی\nبەسەر باڵای تۆدا بکشێ! \nڕەشەبای شێعرێکی سەرکێش\nبۆ نێو هەناسەی تۆ بخوشێ."}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "خۆشەویستی", "poem_description": "", "poem_text": "ئاسمان بە قەد منئەستێرەکانی خۆش ویستبایە، \nهیچ ئەستێرەیەک\nدانەدەڕژا. \n\nزەریا بە قەد من\nماسییەکانی خۆش ویستبایە، \nهەرگیز دەنووکی ماسیگرەکان\nنەدەبووە تابووت. \n\nچیا بە قەد من\nبەفری خۆش ویستبا، \nیا هەر چوار وەرزان بەفری دەماوە، \nیا خۆیشی لەگەڵ ئەوا دەتواوە. \nبەڵام داخەکەم\nئاواتم: ئاسمان، زەریا و چیایە\nخۆیشم : ئەستێرە و ماسی و بەفرم."}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "خەو", "poem_description": "", "poem_text": "ئەی چاوەکانم، من بێشەی سەرم\nتاکەی ڕاژێنم؟ \nسواری سەرباڵی کام خەیاڵتان کەم\nئێوە بنوێنم؟ \nهەرچەند ئەزانم\nکە بای هەناسەم\nتۆزی خەرمانی خەمی دەروونم\nبۆ ئێوە دێنێ؛ \nبەڵام گوێ بدەنە\nئاهەنگی دڵی ماندووم کە دەڵێ: \n«هەی لایەلایە، ڕۆڵە لای لایە\nدەبنوون درەنگە، بۆچ خەوتان نایە.»"}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "خەون", "poem_description": "", "poem_text": "لەم مێژووە پڕ دووکەڵەچۆن دووکەڵی ماڵ سووتان و تۆپباران و کیمیاباران\n\nلەنێو ئەم ڕووبارە لێڵە\nچلۆن ئاو و فرمێسک و خوێن\nلە یەک جیا دەکەیتەوە؟ \n\nتۆ لەنێو خەونی ژیاندا دەخولێیتەوە!"}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "داوا", "poem_description": "", "poem_text": "کاتێک شێعری خۆشەویستیی تۆ دەنووسم—دەست بە تکا—\n\nوشە دوای وشە چاوەڕێن، \nدە پێم بڵێ ئەمن کامیان هەڵبژێرم: \nخاک، نیشتمان، وڵات یا زێد؟ \n\nکاتێک فکری دووربوون لە باڵای تۆ دەکەم\n—دەست بە تکا—\n\nیەک بەدوای یەکدا چاوەڕێن، \nدەپێم بڵێ ئەمن کامیان بە جێ بێڵم: \nژان و ئازار یا دەرد و ئێش؟"}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "دڕدۆنگ", "poem_description": "", "poem_text": "هەورەکان بە یەکدا نادا: نەک برووسکە بیسووتێنێ. \nبێ بارانەش: \nتینوایەتی دەیخنکێنێ!"}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "دڵنیایی", "poem_description": "", "poem_text": "چۆن دەتوانی لە نیشتمانی شێعردا سەر هەڵبدەی، گەر نەتوانی متمانە بە وشە بکەی؟ \n\nچۆن دەتوانی سەر بنێیە سەر سەرینی خۆشەویستی و\nنیگەرانی خەونی خیانەت نەبی، \nئەگەر نیگا دڵنیاییت پێ نەبەخشێ؟"}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "دیدار", "poem_description": "", "poem_text": "ژوورەکەی تۆلەنێو گەرووی پەنجەرەیەکی کراوە\nهەوای تازەی هەڵدەکێشا\nوە من تەق... تەق\nلە دەرگام دا. \nچاوڕەێ بووم دەستێک دەرگا بکاتەوە\nدەستێکم دی: پەنجەرەش دادەخاتەوە."}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "دەستی خەزان", "poem_description": "", "poem_text": "کە پاییز هاتهەموو شەوێ\nوەک گڵۆپێ\nبەسەر لکی دارەکانا شۆڕ دەبمەوە\nدەبمە چاوی ئەو گەڵایەی\nدەستی خەزان\nلە دەفتەری ئەم دارستانە دەیدڕێ، \nبا کوێرانە\nبەرەو مردن\nڕێگە نەبڕێ."}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "زیندان", "poem_description": "", "poem_text": "ئا لەو ڕۆژەوەچاوم لە بەند و\nزیندان ترساوە، \nدەرگای زیندانی ئەم ترسەم لەسەر\nگاڵە دراوە."}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "سێ هەنگاو تا مەرگ", "poem_description": "", "poem_text": "خەونووچکە کایەی پێ دەکا: وەک چۆن ڕێبوار\nلکی داری\nبەرەو زەوی ڕادەکێشێ و\nلە ناکاوا بەری دەدا. \n\nشەو قاقا بەم پێدەکەنێ: \nوەک چۆن لمی قەراغ زەریا\nبە دوا پەلەقاژەی شەپۆل. \n\nمردن دەرگای دەکاتەوە: \nوەک چۆن گورگێکی چاوبرسی\nبۆ نێچیرێ\nزار لەبەریەک دەباتەوە."}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "سەرگەردان", "poem_description": "", "poem_text": "دیتنەوەت چ سەختە، تەنانەت ئەو دەمەی پێکەوەین. \n\nونبوونت چ دژوار، \nتەنانەت ئەو دەمەی لێک دوورین."}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "سەفەری مەرگ و ژین", "poem_description": "", "poem_text": "بارانە و دەبارێ، سەرتاپای ڕۆحی من تەڕ بووگە ولە پەڵەی هەورێکی چڕ زیاتر\nهیچی تر شک نابەم کە بیکەم بە چەتر. \n\nتۆفانە و هەر تەنیا ژێر باڵی شەپۆلێکی یاخی، \nزریانە و سەرشانی قامچییەک، \nگریانە و هەر فرمێسک\nشک دەبەم کە پەنای بۆ ببەم. \n\nئەم ڕێیە هێندە دوورە، وەک باڵای باران بێ\nلە زەوی ڕاخرابێ. \nئەم ڕێیە بەستەڵەک، \nوەک باڵای تەرزە بێ. \nئەم ڕێیە بەرتەسک، \nوەک پردی برووسکە. \nهەنگاوم هەر ئەڕۆن. \nوەک ئاوێک کە تازە لە دەستی بەنداوێک\nڕزگاری هاتبێ. \nچرای چاو، گەش دایسێ\nوەک تازە چەخماخەی لێ درابێ. \nدەبێ تیژ وەک خەون، ڕێ ببڕم\nدەستانێک دەبینم خەریکن کە ئاسۆ ڕاگوێزن. \n\nئەم ڕێگا درێژە\nتۆمارە و\nچیرۆکی شکانی لەسەر سینگ نووسراوە. \nلە ڕەگی لەش زیاتر\nچەمی خوێن بە نێویا گەڕاوە. \n\nڕێگایە و هەر ڕێگا، هەر ڕێگا\nهەڵدێم و کەروێشکی بازرەی هەنگاوم\nسێبەری تفەنگی چەند ڕاوچی لەسەرە: \n–ناتوانن بتگرن، ئاو دەتکا بە ئاو و دار بە دار\nبەرد بە بەرد\nتۆ هی ئەم خاکەیت و\nلە تیرەی بەرد و ئاو و خاکیت–\n\nسەرمامە و کڕێوە\nلە بەژنم ئاڵاوە. \nبرسیمە و سەهۆڵی کەشک‌ئاسا\nبۆ توێشووی ئەم ڕێیەم دانراوە. \nبێ پەنام، \nهەر ڕنوو مەنزڵمە. \nتەنیام و هەر تەمەن هاوڕێمە. \n\nئەم سیما ماندووەم لە قابی ئاوێنەی سەهۆڵا دەبینم. \nبە ناچار جاروبار\nپێ لەسەر سەری خۆم دادەنێم. \nجارجارە وێنەکەم دەیبەستێ و ناتوانم کە دەری بهێنم، \nجاروبار سەهۆڵە دەشکێت و\nگنجێکی تازەتر، ڕێی پیری\nلە دەشتی نێوچاوان خۆش دەکا. \n\nبەرەو خۆر ڕێ دەبڕم، لە سەرمان کەم ماوە ڕەق هەڵێم. \nوەک کانیی ویشک کراو\nلە حەسرەت چەند دڵۆپ ئاودامە پێی بگریم! \nئەم ڕووحە تینووەم بە ڕووباری ئاگر ئاو دەدەم. \nهەر تەنیا پێنووسی برووسکە دەتوانێ\nئەم مێژووە پڕ هەڵس و کەوتانە بنووسێ. \nهەر هەور دەتوانێ ڕایگوێزێ. \n\nمێژوومان شێعرێکە: لە هەوەڵ بۆ ئاخر، لە ئاخر بۆ هەوەڵ، \nخوێندنەوەی هەر یەکە. \nمێژوومان دەستێکە دەیان جار، لە یەک کون\nمارپێیان وەداوە. \nڕێبواری نێو مژێکی خەستە و\nدەیان جار هەر دەوری خۆی داوە. \n\nهەرێمی مەرگ و ژین دەپێوم\n\nئەم دڵە تەنیایەم پێم دەڵێ: \nچلۆن گوڵ ناتوانێ بۆن بە «با» نەسپێرێ، \nچۆن سنوور ناتوانێ ڕێی خەون ببەستێ، \nچۆن تاڤگە ناتوانێ دەنگی خۆی بێدەنگ کا، \nمنیش قەت ناتوانم\nکە هەنگاو بەم ڕێیە نەسپێرم. \nکە کێڵگەی ئارەزووم بە تیشکی خۆرەتاو نەدێرم. \n\nتەرزەیە و دەبارێ، هەر دەنکەی خەنجەرێک\nئەم ڕۆحە زامدارەم دەجنێت. \nزریانە و خەرمانی خۆی بە سەر برینم دا دەکا. \nزیندوومە و تەمتومان خەڵاتم بۆ دەبڕێ. \n\nهەنگاوم بە دەریا دەسپێرم: \nدەریایەک بەرهەمی ڕووباری تراویلکە. \nچاوەکان بە ڕەنگی خۆڵەمێش ڕادێنم، \nچووک دەشتی سەر گۆنا بە فرمێسک. \n\nدەڕۆم و هەر دەڕۆم، دەبارێ و دەبارێ\n\nنازانم ئەم هەورە لە کێهە داپیرەی جەرگ سووتاو\nئەم گریانە فێر بووە؟ \nئەم چەمەی سروودی لای لایە بۆ کەنار دەخوێنێ\nلای لایەی دایکانەی بۆ خەوی کام هەتیو بیستووە؟ \nئەم دۆڵەی کە گەرووی دەکاتە شمشاڵی شوانی با\n«لاوکی هەڵەبجە»ی\nلە دەنگی کام مناڵ بیستووە؟ \n\nکۆڵانم کۆڵانی شەوگارە و تاریکی شوورەیە. \nگەرووی شەو، ڕوانینم قووت دەدا\nکەند و قووڵک: هەنگاوم\nنیشتمان: ئەندێشەم. \nزریانە و شێت بووە\nداو بە داو مووی سپیی ئەم ئاسمانە پیرە دەردێنێ. \nزریانە و تاوانی سەر زەوی\nلە ئاسمان دەستێنێ. \n\nڕێ دوور و ماوە کەم: \nکات بۆتە بەفرێکی بەر هەتاو\nهەر لەژێر سێبەری باڵاما ڕایدەگرم. \nڕێ بۆتە هەرێمی بەستەڵەک\nهەر لەژێر هەتاوی ڕوخسارما\nگڕی تێ بەر دەدەم. \n\nدەڕۆم و دەپرسم: \nڕیشەی ئاو هەتا کوێ لە ناخی خاکدایە\nکە دەستی هیچ شێتە شەماڵێ ناتوانێ لە خاکی هەڵبڕێ؟ \nئاو چلۆن خۆی کردە خواوەندی نیشتمانی هەور؟ \nئەی من چۆن دەتوانم ببمە ئاو؟ \n\nدەڕۆم و خەیاڵی داهاتوو هەنگاوم خۆش دەکا: \nهەتاکوو موعجزەت پێ شک بێ\nقەت مەحاڵ ناتوانێ بە چۆکتدا بێنێ. \nهەتاکوو سۆمایەک بۆ چاوانت مابێ، \nتاریکی ناتوانێ هەرەست پێ بێنێ. \nئەگەرچی جارجارە ئاوازێک پێم دەڵێ: \nچۆن ڕێژنەی هاوینان تینوێتیی خاک و خۆڵ ناشکێنێ، \nوەک چۆن کارگ بە تاقە برووسکێک\nسەر وەدەر ناهێنێ، \nخۆ پۆلووی دڵی تۆش\nهەر بە نەرمە بایەک گەش نابێ! \n\nدەڕۆم و بە سەر تەمی زۆر خەونی سەوزا ڕێ دەبڕم، \nڕەشەبا، پێنووسی گەردەلوول\nلەسەر ڕووی مێژوودا تاو دەدا. \nکارەسات بە ئەسرین، \nتەسبێحی پەژارە\nبۆ زکری داپیرەی مێژوومان\nساز دەکا. \nدەڕۆم و دەبینم: \nبرووسکە و\nداری هەور\nتەکاندن. \nتەرزەیە و: \nبەری دار\nوەراندان. \n\nدەڕۆم و دەبیسم: \nئەم شوێنە، مەڵبەندی گومانە\n\nلە یەقین دەگەڕێی\nمەیدانت گیان دانە\nلە هەرمان دەگەڕێی! \nچەمیت و دەتەوێ دەریاکان بە دواتا ڕێ ببڕن. \n\nدەڕۆم و شەڕابی ڕابردوو\nئێستاکە دەنۆشم، \nبۆ مەستیی داهاتوو. \nچاوەکان بەش دەکەم: \nچاوێک بۆ ڕابردوو\nچاوێک بۆ ئێستام و\nمەخابن، ئەی کوانێ\nچاوێک بۆ داهاتوو؟ \n\nدەڕۆم و دڵنیام چیرۆکی دڵداری\nقەت دوایی پێ نایە: \nڕێبوارم، \nدڵدارم ڕێگایە. \nڕێبوارم، \nهاودەنگم، گۆرانی: \nگەرمایە بۆ لەشم\n\nهاوارە بۆ گەروو\nڕێگا بۆ هەنگاوم، \nگۆرانی. \n\nدەڕۆم و دەپرسم چ سەختە بە پردی سەهۆڵینی شەودا تێپەڕین. \nچ سەختە بێ چرا ڕێ بڕین! \nلەش ماندوو\nئەندێشەم بەرزەفڕ. \nوەک «تیری تاریکی»\nنادیارە چارەنووس. \n\nپاش هەموو هەنگاوێک\nتابووتی بەفرێکی خۆڵ‌ئاسا دەبینم\nهەنگاوی پێشترم دەنێژێ. \nمژێکی سامناکیش بە سەرما تەپیوە، \nتاوێری سەهۆڵین لە چیای بەفرەوە دێنە خوار. \nپەنجەرەی بچووکی نێو گەرووم\nبەرەو ڕووی ئەم کۆچە دەخەمە سەر پشت و\nهەنگاوم بە گەرمای بەیت و باو، لاوک و حەیرانان\nدەسپێرم: \n\n«بڵێن بە سەری سەفینێ\n دەگەڵ من گەلێک یار بێ\nسەری خۆم بۆ نەوی کا، \nکەلێنی دەربەندێ\nلە من ڕا دیار بێ»\n\nدەڕۆم و دەخوێنم: \n«ئازیز، ئەرێ ئازیز لە من ئازیز خانێ\nئەمن ئاورێکم بەربۆتە دەروونێ\nئەوی دیکەم بەربۆیە دەروونخانێ\nنە بە بایە دەکوژێتەوە\nنە بە بارانێ، \nنە بە پێمەڕەی\nنە بە گڵ وێهەڵدانێ، \nنە بە بەفرێ، نە بە کڕێوەی دە جستانێ، \nخۆ نە بە غەمی دە نیوەشەوانێ، \nنە بە فرمێسکی دە گریانێ»\n\nدەڕۆم و هەر دەگریم. \nهەر ئاسمان و بەفرە\nچاوم و \nبارانە. \nبارانە و دەبارێ، سەرتاپای ڕۆحی من تەڕ بووگە و\nلە پەڵەی هەورێکی چڕ زیاتر\nهیچی تر شک نابەم\nکە بیکەم بە چەتر. \n\nدەڕۆم و دەڕوانم: هەر بە قەد تابووتێک بۆ دیتن ڕێ هەیە، \nلەنێوان ئاسمان و زەویدا\nهەر بە قەد بەرزاییی تابووتێک مەودایە، \nڕۆ دەچم، هەر بە قەد تابووتێک تا ناشتن، \nدەڕۆم و چەند هەزار تابووتێک\nهەتاکوو کۆتایی ڕێ ماوە. \nدەڕوانمە شوێنی پێم\nزۆرتر وەک: چاوەڕێی هاتنەوەی کەسێک بێ، \nنەک هاتن! \n\nدەسبەسەر کردنم هەر تەنیا خەونێکە: \nهەوری ڕۆح\nگشت ڕۆژێ بە دەستی وەردیان\nزیندانی دەکرێت و\nپاش تاوێک چوارچێوە جێ دێڵێ. \nفڕینم عیشقێکە: \nهەوری ڕۆح\nگشت ڕۆژێ، هەناسەی ئازادی\nلە ژووری زیندانا هەڵنەمژێ، ناسرەوێ. \n\nدڵۆپی نێوچەمم، \nڕۆژ نییە بە سەر چەند هەڵدێرا نەڕووخێم، \nشەو نییە خەو لە نێو وە خەبەر بوونمدا نەنێژم. \n\nلە داڵانی بێدەنگی شەودا\nشێتۆ کەی شێعرم و وڕێنە هاودەممە. \n\nچەند سەدە پشت سەرم: \nشۆقێکی ڕابردوو\nچەند هەنگاو پێش سەرم: \nسێبەرم خۆی بە گژ مەترسی دا دەکا\nهەر ئەوە پێشمەرگەم. \nلەم ناوە هەر منم و دەروونم: \nنەمزانی کۆڵانی دەروونم\nدوورترین کۆڵانی جیهانە و لە ناویا ون دەبم. \nنەمزانی زەمان، وەک زەمانی سەر پەردەی سینەما توند دەڕوا. \n\nزستانە و بەهاری دەبینم! \nسەهۆڵ: دار، قەندیل: لک، تەرزە: بەر، \nمن پەیکی نەوبووکی پێکەنین بۆ زاوای گریانم. \nنامەوێ گشت خەونە تاڵەکان، دووپاتی دوێنێ بن\nگشت خەونە خوشەکان خەیاڵی سبەینێ. \nدەزانم ئاسمان سنوورە بۆ فڕین، کەناریش بۆ مەلە\nنە مەلە، نە فڕین، بە سەر خاک، ئەم خاکە پاکەدا ڕێ بڕین، \nدەڕۆم و دەمهەوێ بە ناخی ڕووداودا ڕەها بم: \nوەک باران لەنێوان ئاسمان و زەویدا\nدەڕۆم و دەمهەوێ کە لە نێو قامووسی مێژوودا\nهەرەس و خیانەت\nبدەمە دەستی با\n\nدەڕۆم و بانگ دەکەم: \nمن هەموو تەمەنی خەوتنم دەفرۆشم\nبە ساتێک بێداری، \nبە خەیاڵ چەند زاری ئاوەڵا دەبینم. \nلە دوورڕا بڵیندگۆی هاوار و\nلە نزیک\nئەشکەوتی باوێشکن. \nقیامەت لە دڵما ڕابووە: \nڕەشەبا، دوو باڵی پەپوولە دەبڕێت و\nهەڵفڕین: ئەفسانە. \nڕەشەبا هەنگاوی ڕێبواران دەدزێت و\nڕۆیشتن: ئەفسانە. \nقیامەت لە دڵما ڕابووە\nلە جەرگەی وڵاتی گریانا\nفرمێسکم\nلەنێو خەڵک تەنیام و\nبە تەنیاش خەڵکێکم. \nزەمان وەک گۆڕکەنێک\nکاتەکان دەنێژێ\nچۆلەکەی بەفر دێ و لە ترسی باشووی با\nخۆی لە نێو باوەشمدا دەکا. \nبە خەیاڵ هەڵدەفڕم: \nلە چیندا دوو دەستم لە کورسی دەبەستن\nدوای تیرێک لە پشت سەر\nهەروەکوو پەیکەرەی پاشای دوای دەسەڵات\nبەعەردەم دا دەدەن\nلە وڵاتی عەرەبان\nتیژایی شمشیرێک، نەرمایی گەردنم شەق دەکا و\nگڕگانێک لە خوێنی چیای لەش\nلە سەری بێ سەروشوێنی من دەگەڕێ؛ \nفەڕانسە و گیۆتین، \nگۆی سەرم و\nپێی هەمووی ئەوانەی\nتۆپی‌پێی پێ دەکەن؛ \nڕۆژئاوا و بێدەنگیی یەکجاری\nلەسەر ڕووی کورسیلەی کارەبا، \nوڵاتانی هاوسێ و ئازادی: \nلەنێوان سێدارە و تیرباران. \nبە خەیاڵ، سەرسووڕماو دێمەوە: \nئەو هەموو شێوەیە بۆ مەرگی من هەیە و\nهەر تەنیا یەک شێوە بۆ ژینم؟ \n\nسەردەمی مناڵی! تۆ لە کوێی: \nکێلە شین: \nجل و بەرگ، لە بەفر\nپشتێندی، لە مژ و\nجامانەی لە هەور\nئێستا کە گەورەم و\nکێلە شین: \nبێ بەفر و بێ مژ و بێ هەور! \n\nدەڕۆم و لە دەریای بەفردا\nماسییەکم بێقەرار\nبەڵام نەک وەک ماسی، \nهەر تاوێک\nڕووی هەنگاو لە لایەک. \nهەست دەکەم مژێکی نادیار\nبە سەر ڕووی ساوترین کاتەکان کێشراوە\nدەڕۆم و لە کلوە بەفرەکان دەڕوانم، ئاشنان؛ \nفرمێسکی سەرسپیی ڕابردوون؛ \nدەلەرزم، بە پۆلووی ئەو یادە گەرمانەی\nلە کوانووی مێشکما ڕامگرتوون؛ \nلەش گەرم دادێنم، \nدەپرسم ئەی دایە تۆ لە کوێی\nزللەیەک لەو کۆرپە لاسارەی خۆت بدەی\nکە لەنێو کۆڵانی زستانا\nون بووە و\nهەورەکان دەکاتە نیشانە؟ ! \n\nبەفرەکان! \nخۆ هاڕەی ماشینی نێو شەقام\nنەیهێڵا لە ڕازتان حاڵی بم؛ \nدوندەکان! \nخۆ دووکەڵ نەیهێڵا\nباسکی چاو لە باڵای بەرزتان باڵێنم؛ \nڕێگاکان! \nخۆ دیوار نەیهێڵا خۆم هەڵتانبژێرم. \n\nئێستاکە دەزانم\nچەند تاڵە تەمەنێک تێفکرین\nلە یەک کات بڕیار دان\nچەند تاڵە تەمەنێک بڕیار دان\nبێ یەک کات تێفکرین؛ \nکون بە کون لە مەرگی هەڵاتوو لە ترسی بێ باکیم دەگەڕێم\nبەپڕتاو بە پشت سەر گوللەیەکدا دەڕۆم\nکە گیانی ئەنگاوتووم، \nمردنی ئەو شوێنەی کە هیچکەس لەوێ دا نەژیاوە\nچ خۆشە! \nژیانی ئەو شوێنەی کە هیچ کەس لەوێدا نەمردووە\nچ شیرین! \nچ سەیرە لەم شوێنە\nسەفەری مەرگ و ژین! \n\nنازانم کە چاڵی تەنیایی چەندقووڵە\nبەڵام تا زێدەتر ڕۆدەچم\nهەڵچوونم زیاترە، \nخوایە تۆ تەنیاکەی ئاسمان و\nمن تەنیای سەر زەوی، \nلە کوێدا بتبینم؟ \n\nدڵم بۆ خەونەکان دەسووتێ: \nخەونەکان دەریان و\nهیچ کەسێک تێیان دا ناخنکێ؛ \nخاکن و\nهیچ کەسێک پێی داگیر ناکرێن؛ \nهەورن و\nناتوانن لی هیچ کوێ بسرەون؛ \nڕێگان و\nبێ هەنگاو دەپێورێن. \nبەڵام من داهاتوو دەبینم\nکە مرۆڤ بە خاتری خەونەکان\nدادگایی دەکرێت و\nناتوانێ حاشایان لێ بکات؛ \nداهاتوو دەبینم: \nخەونەکان وەک شاهید\nدێنە نێو دادگاکان؛ \nگوڵ وەکوو دایناسۆر\nدەبێتە ئەفسانە و\nئازادی\nدەخزێتە نێو زیندان. \nدەمهەوێ\nڕێگەیەک بە تاقی کەمەوە\nنە هیچ کەس لەم لاوە پاڵم دا\nنە هیچ کەس لەو سەری بانگم کا. \nدەگەڕێم\nتا تەمەن ئێزنم دا\nلە شتێکی ونبوو نا: \nلەو شتەی کە دەبێ کەشفی کەم\nبۆ توێشووی ئەم ڕێیە\nیا دەبێ لە دەستی چارەنووس هەڵێم و\nیا دەبێ چارەنووس\nلە دوندی بەرزترین کێوەوە\nوەک تاڤگە هەڵدێرم. \nدەزانم، \nڕۆیشتن، تاقانە یارێکە\nدەتوانێ لە ‌غوربەت دەرمخا؛ \nدەزانم؛ \nتا لە نێو ڕووداو بم\nدووکەڵی ئاگرەکەی\nناهێڵێ بیبینم؛ \nدەڕۆم و لە وڵام دەگەڕێم، \nئەوەیە فەلسەفەی ئەوانەی\nپرێسکەی ئەندیشەم دەگەڕێن! \nدەمەوێ تازەتر بڕوانم\nئەوەیە فەلسفەی ئەوانەی خەریکن کوێرم کەن! \nبەڵام ئەی ڕێگای پیر\nناهێڵم منی گەنج\nبکەیتە گاڵتەی خۆت؛ \nدەزانم تابووتێک بە سەرتا دەرباز بێ\nسەد تابووت\nسیبەرت لێ دەکەن؛ \nدەزانم یەکەم جار\nتۆ بە پێی پەپوولە لێ دراوی، \nڕێبوارێک هەر تەنیا: \nئەسپی با و بۆنی گوڵ. \nبەڵام من\nهەڵوەدای عیشقێکم\nکە مێژوو نەتوانێ بیسوێنێ\nوەک عیشقی نێوان زەوی و تاو؛ \nشێتی ئەو ئاوێنەم نەتوانێ نیشان دا\nزۆرتر وەک هیتلێری دەچم تا ماندێللا\nدەڕۆم و دەزانم\nئاوردوو بۆ گەرما\nشەم لە بەر ڕووناکی و\nئەمنیش بۆ «نەوەستان»\nدەسووتێین. \nدەڕۆم و دەزانم، لە ئاسۆ\nئەم ڕێیە لەم زەوییە لە چەرە هەڵدەبڕێ و\nدەتوانم لە ئاسمان\nباران و بەفر و نوور دابەش کەم؛ \nدەتوانم لە ئاسمان\nباران و بەفر و نووردابەش کەم. \n\nبەڵام ڕێ، ڕێگای پیر\nجارجارە دەترسێم\nکە زەوی، پاش عومرێک هەڵسووڕان\nگێژ ببێ و بکەوێ\nدەترسێم لە ڕۆژی جێژنێکدا\nئەندیشە قوربانی بکەن و\nهەر بەشەی بەڕێ کەن بۆ شوێنێک، \nدەترسێم\nلە حیلەی ئەو ئەسپەی پێم دەڵێ: \nبوولەرزە لە ڕێیە. \nدەترسێم لە چرکەی سەعاتێک کە دەڵێ: \nسێ میلەی نێو سەفحەم\nبە وێنەی سێدارە دەوەستن\nدەترسێم لەو چاوەی پێم دەڵێ: \nڕوانینم دەبێتە ئامرازی جاسووسی. \nدەترسێم ناچار بم (بۆ تاوێک)\nلە شوێن و لە زەمان هەڵبڕێم\nتا بەڵکوو بزانم کێمە! کێم؟ \n\nڕێگای پیر! \nتۆ بڵێی فەوارە\nهەر هەتا بەرزترین شوێنێکی بتوانێ هەڵکشێ\nجوان بێت و\nهەناسە، \nهەر هەتا ئەو کاتەی بتوانێ\nلە فەزای ئازادا بیکێشێ."}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "شۆڕەبی", "poem_description": "", "poem_text": "ڕووبارێک بوو... ساڵیانی ساڵ... لە ئاوێنەیڕووخساریدا\nبسکی شۆڕەبییەکی دەشوشت. \n\nڕۆژێک ڕووبار... لە شۆڕەبی بە ڕقدا چوو... \nتووڕەییەکەی بوو بە لێڵاوێکی سوور و\nڕەنگی سەوزی بسکەکانی لە خۆی هاڵاند. \nکە شۆڕەبی پرسیاری کرد: \nبۆ لێم تووڕەی؟ ! \nوتی کاتێ قەمچییەکەی ڕەشەبای دڕ\nلە بەژنی دارستان هاڵا\nتۆ لە ترسا\nبە سەر شۆڕی دۆش دامابووی. \nکە ئەمەی وت... گەردەلوولێک هەڵیکرد و\nشۆڕەبییەکە خۆی وێک هێنا\n\nلە ناکاوا\nوەک دەروێشێکی جەزم بوو\nپرچی بەسەر شانیدا دا\nڕووبارەکە کەوتە لەرزە: \nکاتێ دیتی کە نێودڵی شۆڕەبییەکە\nلانی شێرێکی سەربەرزە."}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "شەپۆل", "poem_description": "", "poem_text": "بەستێنێک بووی و تەمەنێکچاوەڕوانی ئاوی زەریا. \nلە نێوەڕێی ژیانتدا شەپۆلێک هات تۆی کردە ژێر\nئای کە نەتزانی بەستێنی زەریایەک بووی\nئەوەندە سوێر!"}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "شەهید", "poem_description": "", "poem_text": "گەڵایەک وەری. خەستە بارانێک\nتەرمی شوشتەوە. \n\nقەڵەشێکی زەوی: \nمەرقەدێکی ون، \n\nشەهید دەنێژرێ: \nبێ کفن و دفن."}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "غەریب", "poem_description": "", "poem_text": "ناتناسم نا، هەرچەند وەکوو هەناسەی و\nدە ڕۆح و گیانم خزیوی. \n\nبە تۆ نامۆم\nهەرچەند وەک خۆم\nلە ئاوێنەی ڕووبەڕوومدا ڕاوەستاوی. \n\nبۆ تۆ دەگریم، \n–ئەی شاعیرە غەمبارەکە–\nبۆ بە چارەنووسی منا گرێ دراوی؟"}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "غەم", "poem_description": "", "poem_text": "غەمی خۆم وەکووشوولێکی ساوا\nبە چەند دڵۆپێ فرمێسکی بەسۆز\nخاو دەبێتەوە و\nهەڵدەکێشرێ. \n\nغەمی تۆ بەڵام: \nداربەڕوویەکە\nڕیشەی پشتێندە و\nچەند قەد لە دەوری زەوی ئاڵاوە."}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "قوربانی", "poem_description": "", "poem_text": "ئاو شایەرە وئاوازێکی شاد دەخوێنێ. \n\nبا بۆ شاباش\nدەست دەباتە نێو بسکی دار. \n\nلەم نێوەدا گەڵایەک قوربانی دەبێ!"}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "قۆناخ", "poem_description": "", "poem_text": "شین، زەرد و سپیڕەنگی تەمەنی یەکساڵەی سروشت. \n\nمناڵ، لاو و پیر\nڕەنگی تەمەنی یەکجارەی مرۆڤ\n\nئا... ی لە کوێی، لە کوێ\nتازە بوونەوە؟"}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "قەفەس", "poem_description": "", "poem_text": "بەر لەوەی زەینی ئاسمانلە بیرەوەریی هەڵفڕین\nبەتەواوی پاک بێتەوە، \nدەرگای قەفەسم کردەوە\nهەڵفڕینی لە بیر چووبۆوە!"}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "مان", "poem_description": "", "poem_text": "شووشەی پەنجەرەی ژوورەکەمبۆغ گرتبووی، \nئەمنیش وێنە ی ڕوخساری تۆم لێ کێشاوە. \n\nئێستە ئیتر هەرچی ڕۆژە ئەم پەنجەرە هەڵم دەگرێ و\nوەک قابێکی کە تابڵۆکەی لێ دزرابێ\nبۆ وێنەی ڕووی تۆ مان دەگرێ."}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "مانەوە", "poem_description": "", "poem_text": "ئەم خۆشەویستە دڵڕەقە عیشق پەروەرەینە دەتوانم وەکوو کیژێک بیخەمە پاشتەرکی ئەسپ و\nلەژێر سایەی زێڕەوشانی تریفەی مانگەشەوێکدا هەڵیگرم، \nنە دەشتوانم هەرگیز دڵی لێ بەردەم و\nخۆم گیرۆدەی کۆلکەزێڕینەی شوێنێکی دیکە بکەم\nناوی: خاکە\n\nئەم دەریایەی\nنە دەتوانم لە جامی چاوەکانمدا ڕایگوێزم و\nنە دەشتوانم لە دووریی ئەو\nلە ئوقیانووسی هیچ شوێنێکی دیکەدا قومە ئاوێک\nبخۆمەوە، \nناوی: خەڵکە\n\nمن دەزانم دارستانی هەموو شوێنێک\nجریوەی گەرمی چۆلەکە و\nڕووباری هەموو وڵاتێک\nدەنگی تاڤگە و ڕەنگی کەف و پێچ و پەنای ڕێگەی بەرەو\nدەریای هەیە\nبەڵام چ بکەم، لێرە نەبێ\nنە گوێم چاکیان دەبیسێت و\nنە چاوم چاکیان دەبینێ و\nنە گیانم چاکیان هەست دەکا."}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "ماچ", "poem_description": "", "poem_text": "گۆناکانم: گەڵای زەردن\nپاییزانێ\nلە داری ژیان وەریون. \n\nلێوەکانت: \nدوو شکۆفەی شللێرەن و\nبە سەر گەڵای پاییزانا\nناچەمنەوە."}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "مزگێنی", "poem_description": "", "poem_text": "کە بای شوانمێگەلی هەوری هەڵپێچا، \nدە بلوێری برووسکی تووڕاند. \n\nبێریی سروشت\nسەتڵی زەوی\nتەژی کرد لە شیری هەور. \n\nوە من قاسپەقاسپی کەوم\nلە داوێنی هەواری دڵم، \nگوێ لێ بوو. \n\nپڕ بە گەرووم\nهاوارم کرد: \nبە خێر بێیەوە ئەی بەهار!"}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "من و تۆ", "poem_description": "", "poem_text": "زەوی سەرسەوز و ئاسمان سافوە تۆ سەرخۆش\nلەنێوان ئەرز و ئاسماندا. \n\n«زەوی سەخت، ئاسمانیش دوور»\nوە من ماندوو \nلەنێوان بەرد و باراندا"}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "موعجزە", "poem_description": "", "poem_text": "فاڵگیر: ڕۆژێک دێ دنیا دەگۆڕێ، \nئاگر لە سەرمان دەیبەستێ، \nئاگربەندان! \n\nسەهۆڵ وەک ئاگر گڕ دەگرێ\nسەهۆڵ سووتان! \n\nچارەنووس هەر وا تاڵ نابێ."}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "مەودا", "poem_description": "", "poem_text": "بۆ شکۆفەی گەشی بەهارباسی خەزان: \nلە باوەشی گەرمی ژینا\nتوانەوەیە. \n\nبۆ گەڵای زەردی پاییزی\nباسی بەهار: \nئەفسانەیە. \n\nئا... ی سروشت، دەس بە داوێنتم! \nمەودای وەرزەکانت کورتە."}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "ناسنامە", "poem_description": "", "poem_text": "ڕەشترین قولەی ئافریقام. \nبۆچی بە من پێدەکەنی؟ خۆ ڕەنگم نا: \nباسی بەختم دەکەم، بەختم. \n\nتەنیاترین مرۆڤی نێو قەرەباڵغی ئەم دونیایەم: \nباسی ڕۆحم دەکەم، ڕۆحم. \n\nبێکەسترین لەدایکبووی سەر ئەم خاکەم\nدە بەس قاقام بۆ بکێشە: \nباسی شێعرم دەکەم، شێعرم."}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "نامۆ", "poem_description": "", "poem_text": "مەلەی زەریاژیانی نێو دارستان و\nهەڵگەڕانی قەدی چیا\nچەندە سەختە: \nزەریا، دڵۆپ\nدارستان، دار\nچیا، گاشە\nدەبوغزێنێ."}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "ناو", "poem_description": "", "poem_text": "کە بووم بە باوک وهاوسەرم ناوی\nکۆرپەکەمانی\n«شەونم» دیاری کرد، \n\nلەنێو دەفتەری شێعرەکانما\nمن ناوی شێعری «شەونم»م گۆڕی. \n\nئاخر چۆن دەبێ: \nهەر دووک مناڵم\nیەک ناویان هەبێ؟"}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "ون بوو", "poem_description": "", "poem_text": "خەونەکانم ونیان کردووم. ڕۆحێکی سەرگەردانم و چاوەڕوانم\nکە یا خنکان و یا سووتان، \nبە بڵێسە\nیا بە شەپۆلم بسپێرن."}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "وێنە", "poem_description": "", "poem_text": "هەور: کامێرابرووسکە: فلاش\nنم نمەی باران: \nبۆ شوشتنەوە و\nدڵی منیش: قاپ. \n\nئا... ی نیشتمانم! \nهەتا یەک چرکە، \nبۆ لێوەکانت\nبزە قەرز کە."}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "وەسیەت", "poem_description": "", "poem_text": "شاعیرێکیان، بە تاوانی &#39;شێعر وتن&#39; لە دار دەداوتیان: وەسیەت\nبۆ دوایین جار\nشاعێر لێوی لێک هەڵبڕی\nدوا باڵندەی شێعری تازە... لە شەققەی باڵی دا و، فڕی..."}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "پرسیار", "poem_description": "", "poem_text": "ئەوە کێ بووبەردی گرتە ئاوێنەی نێو چاوانی من\nچڕژی تێ خست؟ \n\nئەوە کەنگێ وەرز گۆڕا\nتووکی سەرم\nلە داری بەژنم هەڵوەری\nگەڵا، گەڵا؟ \n\nئەوە لە کوێ\nزەریا دڵی وە کوڵ هات و\nلێرە هەور\nبەسەر باڵای منا گریا؟"}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "پرسە", "poem_description": "", "poem_text": "هەور دەگریبەسەر ڕەشپۆشیی بێشەدا\n\nچەمەری با، \nدەخزێتە نێو\nگەرووی ژەنگ گرتووی ئەم دۆڵە. \n\nلەسەر پاشوو دەحیلێنێ: \nئەسپی سەرکێشی شەپۆلێک، \nبۆ مەرگی سوار چاکی دەریا."}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "پۆڵا", "poem_description": "", "poem_text": "پۆڵایە پۆڵا–بەرز و یەکپارچە–\nئەم دارە ناسک و\nکورت و ڕاڕایە\nلەپێش چاوانی بێ گۆناهی تۆ: \nمەلی نێو قەفەس!"}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "پێنج کۆپلە شێعری یاغی", "poem_description": "", "poem_text": "(١)تا چاو بڕ دەکا\nئاڵقەی پرسیارم\nبە هەودای ڕێدا هەڵپەساردووە. \nبەڵام ئاڵقەکان\nتەنافی دارن، \nتەرمی وەڵامم\nپێ نیشان دەدەن. \nئەرێ ئەمن کێم؟ \nتا زیاتر لە خۆم نزیک دەبمەوە\nزیاتر لە بوونم، \nدڵسارد... ناهومێد. \n\nبڵێی ڕۆژێک بێ\nبەو ڕاستیە بگەم: \nمن تراویلکەم! \n\n(٢)\nهەر تەنیا من نیم. \n\nزەمانیش کاتێک سەرەڕۆیی کرد\nلە نێو چوارچێوەی «سەعات»یان خست و\nوەک کەڵی گێرە\nخولیان پێ لێ دا\n\nهەر تەنیا من نیم! \n\n(٣)\nئاوێنەی ڕۆحم\nقوڕ و چڵپاوی ڕێگەی دژواری\nپێدا پڕژاوە. \n\nترپەی دڵیشم\nدەنگی دەفێکە\nلەنێو چەمەریی\nناشتنی تەرمێک. \n\n(٤)\nدەزانن خوێنم\nدەگەڵ چ ئاوێ، \nتێکەڵ کردووە؟ \n\nئاوی ئەو بەفرەی\nلە لەپی دەستما\nگیانی بەخت کرد\nتا تێراوم کا. \n\nچاوم بە دەشتی قاقڕ هەڵنایە، \nخوێنم پێشکەشتان، \nساڵی داهاتوو\nڕۆحم دەنێرم\nبۆ باغەوانیی\nگوڵزاری لالە. \n\n(٥)\nلە ڕۆژی ڕوونیش\nچرای دڵ هەڵکەن\n–بە گڕی برووسکە–\nئەو دەم تێدەگەن\nکە ئەو هەتاوە\nچەندە بێ تیشکە!"}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "پێچەوانە", "poem_description": "", "poem_text": "هەتا ئێستائینسان دونیای –بۆ باڵندە–\nلە قەفەسێکی بچووکدا\nدەبڕیەوە. \n\nبەڵام تۆ ئەی پەڕەسێلکەم، \nباڵندەی و\nلە قەفەسی چاوەکانتا\nمن\nزیندانی!"}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "پەنا", "poem_description": "", "poem_text": "ئەو دەمانەی هەوری هەستێکلە دەروونما دەگرمێنێ و\nبە ڕێژنە\nبارانی وشە دەبارێنێ، \nپەنا دەبەم\nبۆ ژێر چەتری ئاوریشمینی شێعرێکی نوێ."}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "پەیام", "poem_description": "", "poem_text": "هەوا نییە، دوا هەناسەی سوورە گوڵە. \nباران نییە، \nئەوە فرمێسکی تێکەڵی مناڵی سەرپشتی لانک و\nپیری سەر لێواری گۆڕە. \nبەفر نییە\nئەوە باڵی پەپوولەیە هەڵدەوەرێ. \nتەرزە نییە، \nئەوە سەری سپیی کۆترە\nوڵاتی لەشی جێ هێشتووە\nشێعر نییە، \nئەوە ڕۆح و ئەوە گیان و ئەوە کەشی شاعیرێکە\nتک تک، تک تک\nدەتوێتەوە و هیچ کەسێک هەستی پێ ناکا. \n\n***\nلای مرۆڤ هیچلای باڵندەش ئابڕوومان چوو\nکاتێک حاجیلەی میوانی پەنا قەڵای هەولێرمان کوشت\nلای زیندوو هیچ، \nلای کۆچکردووش ئابڕوومان چوو\nکاتێک پەیکەری «حاجی»مان\nدا بەر گوللە. \nلای خەڵک هیچ\nلەلای خۆشمان ئابڕوومان چوو؛ \nکاتێک بە دەستی خوێناوی، \nخۆمان پێشانی یەکەمین ئاوێنە دا. \nلای ئەمڕۆ هیچ، \nلای سبەینێش ئابڕوومان چوو\nکاتێک نیشانمان دا شەهید\nقەدری ژیانی نەزانی و\nخۆی بە کوشت دا. \n\n***\nئەم ئاسمانە بۆ هێندە بێ باڵندەیە! ؟ نەکا فڕین لەم وڵاتە کۆچی کردبێ! \nئەم باغە بۆ هیچ گوڵێکی لێ ناپشکوێ! ؟ \nنەکا بەهار ئەو وڵاتەی جێ هێشتبێ! \nئەوە چەند ساڵە ئەم شارە لە جێی باران\nخۆڵی بەسەردا باریوە، \nئەی ئەم شآرە بۆ ئەوەندە تۆزاوییە؟ \nئەم شەقامە چەند لە مێژە بریندارە\nئەم کۆڵانە چەند لە مێژە گوێی بۆ سرتەی\nکوڕ و کیژە دڵدارەکان هەڵنەخستووە، \nئێمە بۆ هێندە پێک نامۆین؟ \nئەگەر ڕۆژێک ئاشتی بێ و بمانپشکنێ بڵێین بۆ چی؟ \n\n***\nچاومان پڕە لە کەلاک و دەستمان پڕە لە تاوان ودڵمان پڕە لە کەمین و\nگوێمان پڕە لە ڕەمزی شەڕ\nهەر کەس لە دەروونی خۆیدا ڕووخاو، \nسەیرترین کەلاوەی سەر ئەم جیهانەین. \nحاکمی یەک دەست و یەک لاق، \nدوژمنی دەست و قاچێکی دیکەمانین. \nئێمە سەیرترین حاکم، سەیرترین دوژمنی سەر ئەم دونیایەین. \nهەر کەس لە تابووتە لەشی خۆیدا نێژراو، \nئێمە سەیرترین مردووی ئەم جیهانەین. \nفیفتی هابیل، فیفتی قابیل\n\nئێمە دوژمنترین برای ئەم دونیایەین. \nئێمە بێکەس و بێ‌پەناین، \nتازە بادی خۆش مرووریش\nبە شارەزووردا ڕانابڕێ\nتا «نالی» خۆی بە قوربانی تۆزی پێی کا؛ \nتازە «شێخ»یش ناچێتە نێو خەونی موریدەکانیەوە و\nچاپخانەکەی«پیرەمێرد»یش لە ڕووی نایە\nتاقە یەک وشە بنووسێ. \n\n***\nبمبوورە ئەمشەو برینت دەکولێنمەوە هەڵەبجە گیان! ئەرێ زامی پێنج هەزار شەهیدی یازدەی ئازار\nپڕئێشتر بوو\nیا یەک کەسی براکوژی؟ \nئەرێ دووکەڵی کیمیاوی هەڵمژین ناخۆشتر بوو\nیا هەوای ئێستای شارەزوور؟ \nهەڵوەرینی هەموو چرۆی «باغی میر» و دار هەناری\nئەو سەردەمی ناخۆشتر بوو\nیا ژاکانی تاقە یەک گوڵی ئێستاکە؟ \n\nمن لەمڕۆوە گوێ بۆ ڕادیۆکان هەڵناخەم\nبا هەواڵی شەڕ نەبیسم؛ \nهیچ ڕۆژنامەیەک وەرناگرم\nبا باسی شەڕ نەخوێنمەوە؛ \nچاو لە تەلەویزیون ناکەم\nبا مەیدانی شەڕ نەبینم؛ \nمن لەمڕۆوە\nدەڕۆمەوە بۆ چەند سەدەی بەر لە ئێستام؛ \nبۆچی نەڕۆم؟ \nهەرچی گوڵ و پەپوولە و کیژ و جوانییە\nدونیا بردی بۆ شێعری خۆی، \nتەنیا خوێن و شەڕ و مەرگ و گریان ماوە\nبۆ شێعری من\n\n***\nهەور هەموو بارانی ئاسمانی هێنا، گوڵێک نەبوو پێشکەشی کەین؛ \nتازە چۆن هەور\nباران بۆم وڵاتە دێنێ؟ \nشنە هەموو بۆنی خۆشی دونیای هێنا، \nپەنجەرێکمان نەکردەوە تاوێک تیا بحەسێتەوە؛ \nتازە چۆن شنە بۆنی خۆش\nبۆ ئێمە بە دیاری دێنێ؟ \nئێمە نەبووین لە جێی گەنم، فیشەکمان چاند؟ ! \nلە جێی کێڵان، تۆپمان لێ دا\nبە جێگای ئاو، خوێنمان پێ دا؟ \nئێستا مناڵانی ئێمە هیچیان نانی گەنم ناخۆن، \nدەبێ هەویری باڕووتیان بۆ بشێلین. \n\n***\nئێمە مەلین: بە قەفەسەوە هەڵدەفڕین، \n\nمرۆڤین و \nبە زەنجیرەوە ڕێ دەبڕین، \n\nشاعیرین و\nبە چەکەوە گوڵ دەنووسین. \nشەڕ نەیهێشتووە بە لاوی دڵداری بکەین، \nڕەنگە لە سەردەمی پیری\nلە پیرێژنێکی جیرانمان، ماچێکی حەرام بفڕێنین؛ \nگوللە نەیهێشتووە چریکەی بولبولێکمان گوێ لێ ببێ، \nڕەنگە لە ئاگربەسێکدا بۆ نەواری دەنگی بولبولێک\nگوێ هەڵخەین؛ \nدووکەڵ نەیهێشتووە گوڵ بۆن کەین\nڕەنگە بەناچاری، عەتر\nبەسەر گوڵە نایلۆنییەکاندا بپژێنین. \n\n***\nمن ڕاگەیەنراوێکم دی لێی نووسرابوو: ئێمە کۆمەڵێک ڕووناکبیر، بڕیارمان دا حیزبێکی نوێ دامەزرێنین، \nبەڵام تا ئێستا نەکراوە هیچ ڕەنگێ بدۆزینەوە، کە پێش ئێمە حیزبێک نەیکردبێتە ئاڵا، \nداوا لە خەڵکی کورد دەکەین، ئەگەر کەسێ ڕەنگێکی تازەی پێ شک دێ پێوەندیمان پێوە بگرێ! \n\n***\nڕەش ڕەش، ڕەش ڕەش، ئەوە ڕەنگێکی لە بیرچووی ئاڵایەکی هەڵنەدراوە. \n\nسوور سوور، سوور سوور، \nئەوە چۆمێکی نەسرەوتووی\nلە کێوی لەش هەڵبڕاوە. \n\n***\nمن لەتەنیشت گۆلی ورمێهەست ڕادەگرم، \nلە جیاتی گوێ\nهەموو جارێ کە گوللەیەک پێک وەدەنێن، ڕادەچەنم، \nکە لەشی یەکترتان پێکا\nترپە لە گیانم هەڵدەستێ؛ \nکە دڵۆپێک خوێنیان ڕژا\n«دڵ وەختە بێ بە ئاو و بە چاوا بکا عوبوور.»\n\n***\nخوایە تۆ لە گشت شوێنێک هەی، بمانبوورە؛ ئێمە میوانداری چاک نین. \nفریشتەکان! بمانبوورن؛ \nبمانبوورن مناڵانی نوتفەبەستووی شەوانی پڕ ترس و شەهوەت؛ \nبمانبوورن مناڵانی لە منداڵدانی دایکدا\nباوک کوژراو؛ \nبمانبوورن مناڵانی پاکی ئەمڕۆ و\nبراکوژانی سبەینێ؛ \nماچی ئەمڕۆ و تفی سبەی؛ \nبمانبوورن دڵۆپ دڵۆپ خوێنی ڕژاو؛ \nمسقاڵ مسقاڵ\nگۆشتی لە ئێسقان جیاوە بووی\nلەشی شەهیدی نەناسراو! \n\n***\nخۆ ئێوە دوو وەرزی ساڵ نینکە زەرد و سەوز، هەرگیز بە یەکتری نەگەن\nڕۆژ و شەو نین\nنوور و تاریکی نەتوانن پێک هەڵبکەن\nمار و پنگ نین\nنەتوانن جیرانی یەک بن. \nنا ببورن، \nکورد و کوردن\nکە ناتوانن، بە بێ مەرگی یەکتر بژین! \n\n\nهەر کێلە و کێلە و کێل دەڕوێ -لە جیاتی گوڵ-\nمن دەترسێم کە گۆڕستان\nهەموو خاکمان لێ داگیر کا\nهەر خوێنە و خوێنە و خوێن دەڕژێ –لە جیاتی ئاو-\nمن دەترسێم خوێن ڕووبارمان لێ داگیر کا\nهەر ڕۆحە و ڕۆحە و ڕۆح دەفڕێ -لە جیاتی مەل-\nمن دەترسێم کە باڵی ڕۆح\nسێبەر لەسەر ژینمان بکا\n\n***\nئەم ئێوارە پەپوولە سولەیمانەیەک دەیخوێند: بۆ ئاگاداری: \nحاجیلەیەکی نێو شاری هەولێر شەهید کراوە، کۆڕێکی پرسەی بۆ دانراوە. \nتکایە هەموو مەلانی گەرمێن بەشداری بکەن. \nهەر مەلەش، ئاگای لە گیانی خۆی بێ. بولبول بێ چریکە، کۆتر بێ تەقڵە و کەو بێ قاسپە بێ. \nشوێن: هێلانەکەی حاجیلەی شەهید\nکات: دوای خەوتنی هەموو خەڵکی شار. \n\n***\nئێمە هێندەمان ئەم خاکە ئازار داوەتازە خەڵکی وڵاتی دیش وەرمان ناگرن\nWhere are you from?\nI’m from Kurdistan\nتۆ کوێندەرێی؟ \nکوردستانیم. \nمن لە چاویدا هەست دەکەم\nیەکدابەدوو دەنگ و باسی ڕادیۆکانی بیر دێتەوە، \nئەو دەبێتە کاریلەیەکی سەر زەرد و\nئەمن دەبمە گورگی سەر ڕەش؛ \nخۆی لە نیگام دەدزێتەوە! \n\n***\nئێمە بەتەمای ژیان بووینگەرچی تووشی مەرگێکی بەسپایی هاتین: \n–ئەوەندەش بەختەوەر نەبووین\nلە کورتە کاتێکدا بمرین. \n\nمن دەترسێم ڕۆژێک پیرەمەگروونەکان\nسیروان و تانجەڕۆ بکەن بە دوو باڵ و\nوەک سیمورغ بە جێمان بێڵن؛ \nئەودەم ئێمە بۆ پەناگا و بۆ ئەشکەوت و\nبۆ لێقەومان ڕوو لە کوێ کەین؟ \nدەترسێم ڕۆژێک دارستان\nپەنجە دە پەنجەی هەورەکان بهاڵێنێ و\nئێرە چۆل کا؛ \nئەو دەم دەبێ، \nبۆ میوە و بۆ ژوان و سێبەر\nدڵ بە چ شوێنێک خۆش بکەین؟ \n\nدەترسێم ڕۆژێک خوداوەند\nفریشتەکانی ڕابگوێزێ و فەرمان بدا: \nنابێ هیچتان لە مەداری ٣٦ دەرەجە نزیک بن\nئەودەم ئێمە بەبێ خودا و بێ فریشتە\nچۆن بوێرین بچینەوە بەر ئاوێنە؟ \n\n***\nها خاڵۆ سپی‌پۆشەکەم! تۆ چت دەوێ\nئەمشەو لە خەونەکانی من؟ \n\nسڵاو ڕۆڵە شاعیرەکەم، \n–من ئەو کەسەم بۆ یەکەم جار\nوشەی پێشمەرگەم بۆ چەکدار\nپێشنیار کرد. \nهاتووم، هەتا وشەکەم وەرنەگرمەوە\nناڕۆمەوە. \nها دایکە پرچ کوێستانییەکەم! \nتۆ بۆ ئاوا غەریبانە\nلە بەردەرگای خەونەکانی من وێستاوی؟ \n–من ئەو کەسەم کە یەکەم جار، وشەی شەهید\nلەسەر ڕۆڵە کوژراوەکەی من دانرا\nهاتووم هەتاکوو ئەم ناوە\nلەسەر ڕۆڵەم نەسڕمەوە، ناڕۆمەوە. \nئەی ئێوە بۆ چی وێستاون هاوڕێیانم؟ ! \n–کۆڕی زکری دەروێشانە ئەمشەو، بەڵام\nمانگ هەر تەنیا یەک دەفەیە و بەشمان ناکا. \nهاتووین بچینە سەر سیروان\nتا هەر دەروێشەی دەفی خۆی لێ وەربگرێ. \nئەی ئێوە بۆ کۆبوونەوە مناڵەکان؟ ! \n–ئەمشەو مەیلی پاکبوونەوەی ژێر بارانمان هەیە بەڵام\nدڵۆپ دڵۆپەی بارانە تەڕمان ناکا\nهاتووین بچینە ژێر تاڤگە\nگوناهەکان بشۆینەوە. \n\n\nجارانی زوو\nلە سەر گردی مامەیارە دارێک هەبوو\nکە پاییزان گەڵاکانی هەڵدەوەری، \nپۆل پۆل چۆڵەکەی لێ دەڕوا؛ \nلەسەر کێوی پیرەمەگروون دوندێک هەبوو\nکە هاوینان کچی بەفری، ڕەدووی ڕووبارێک دەکەوت، \nپۆل پۆل کەوی لەسەر دەنیشت؛ \nلە داوێنی شنروێشدا شاعیرێک بوو\nگەر مناڵێکی پێخواسی چاو پێ کەوتبا\nشێعرێکی بۆ دەکرد بە کەوش؛ \nگەر دایکێکی ڕۆڵە کوژراوی دیتبا\nشێعرێکی بۆ دەکرد بە کوڕ؛ \nگەر وەنەوشە لەژێر تووتڕکا خامۆش با\nشێعرێکی بۆ دەکرد بە دەنگ؛ \nبەڵام ئێستا لە گشت شوێنێک\nهەر شیوەنە و هەر واوەیلا\nمنی شاعیر، یەک شێعریشم بۆ نانووسرێ\nدەزانی بۆ؟ \n«مەزاجی کوردەواریم تێک چووە، دەروێش عەبدوڵڵا»\n\nئێمە لەنێو تابڵۆیەکی پیکاسۆئاسادا دەژین: \nسەرمان بۆتە لاقی کەسێکی نەناسراو، \nهەر بە شەق تێمان هەڵدەدا. \nدەستمان بۆتە دارەدەستی کەسێکی تر، \nهەر کۆترێک بە لایدا بڕوا تێی هەڵدەکا؛ \nدڵ بۆتە زەبتی جاسووسی، \nهەر خەیاڵێ بە دەروونماندا تێپەرێ\nبۆ نەیارانی باس دەکا. \nئێمە لەنێو تابڵۆیەکی پیکاسۆئاسادا دەژین: \nمەمکی دایکان وشک بووە و\nمناڵ گوانی مانگا دەمژن. \nسفرەی ماڵان بەتاڵ بووە و\nمناڵ لەگەڵ باڵندەکان چینە دەکەن؛ \nشەو بەشی خەویان ناکات و\nبۆخەوی دووری زستانی تەمرین دەکەن. \n\nمناڵەکان! کە بەیانان لە خەو هەستان، \nهەتاو بۆ نێو دەروونتان بانگێشتن بکەن\nکە خەوتان هات، \nسەر بنێنە سەر کەروێشکەی گەنمەکان و\nمانگ بێننە نێو خەونەکانتان؛ \nئەگەر بۆ شوێنێک ڕۆیشتن، \nپێ لە ڕووبار قەرز بکەن، دەنگ لە تاڤگە، \nڕەنگ لە بەهار. \n\nئەگەر لە شوێنێک دا ون بوون، \nلە پەپوولە پرسیار بکەن. \nمناڵەکان ئێوە هەر زوو\nڕەنگ لە ئاڵا وەرگرنەوە و\nبیدەنەوە بە وەرزەکان. \nدەنگ لە تفەنگ وەرگرنەوە و\nبیدەنەوە باڵندەکان. \nهەر لە پێش چاوی ئاسمان\nهەموو چەترەکان بشکێنن؛ \nبەڵکوو هەور ئاشت بێتەوە و\nتینوایەتیمان بشکێنێ. \nهەر کەسێکتان چاو پێ کەوت \nنیگایەکی مناڵانەی پێ ببەخشن، \nخۆی لەبەر گەرم دابێنێ. \nکۆڵان بە کۆڵان ڕاکەن و\nلە دەرگای هەموو ماڵێک دەن\nبڵێن فەرموون: \nوشەی ون بووی برایەتیمان دۆزییەوە\nتکایە چاک بیپارێزن، \nبا ئەمجار لێتان ون نەبێ! \nبە شەقامەکاندا ڕاکەن، \nهەر کیژێکتان چاو پێ کەوت\nچەپکێک گوڵی ڕەنگاوڕەنگی\nلە کراسە ڕەنگ مردووەکەی دەن. \nمناڵەکان! ئەمشەو بۆ ئێوە دڵپرم. \n\n***\nنا، نامەوێ ئەمشەو بگریم، بەڵام چ بکەم؟ خۆ فرمێسک پرسم پێ ناکا! \nنامەوێ شێعر بنووسم، \nوشە تەگبیرم پێ ناکا! \nشێعر بۆ هەتاو دەنووسم، \nسێبەر وڵام دەداتەوە، \nشێعر بۆ ئاگر دەنووسم، \nدووکەڵ وڵام دەداتەوە؛ \nشێعر بۆ باران دەنووسم، \nتفەنگ وڵام دەداتەوە. \n\nخۆ من ناڵێم، شێعر دەڵێ: \nچەکی نێو دەستی پێشمەرگە\nئێستا ئیتر تفەنگ نییە، بابۆڵەیە\nگەر داینێ لە برسان دەمرێ. \n\nخۆ من ناڵیم، شێعر دەڵێ: \nفیشەکی نێو خەشابەکەی، فیشەک نییە\n-کاکڵە گوێزە-\nفڕێی دا، بێ پێخۆر دەبێ. \nخۆ من تاوانێکم نییە\nشێعر پرسیارم لێ دەکا: \nماڵ، زیندانی تاکەکەسی، \nنیشتمان، زیندانی گشتی، \nڕۆژئاوا، تاراوگەیەکی هەمیشەیی\nئەتۆ کامیان هەڵدەبژێری؟ \n\nئێمە گەڵاین\nهەر بە سەوزی هەڵدەوەرین؛ \nمناڵین و\nهەر لە لاویدا پیر دەبین. \n\nجاران خەڵکی وڵاتێک بووم\nپاشان بووم بە خەڵکی شارێک، \nدواتر گوندێک، پاشان ئەشکەوت\nئێستا خەڵکی قوژبنێکم کە لەشم بشارێتەوە. \n\nجاران عاشقی فێعلێک بووم بە ناو «بارین»\nکاتێ دەمبیست بەتاو هەڵدەهاتمە شەقام، \nیا بەفر بوو یانیش باران\nبەڵام ئێستا کە بارینم گوێ لێ دەبێ\nسام دەمگرێ، \nچونکە نازانم گوللەیە یا تۆپباران!"}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "چارەنووس", "poem_description": "", "poem_text": "بە ڕواڵەت: گەنجی گەنج، بە دەروون: پیری پیر\nدەترسێم زۆر زووتر ناچار بم\nدەروونم، \nلەو دیوی ڕواڵەتم بنێژم. \n\nبە ڕواڵەت: گەنجی گەنج، \nبە دەروون پیری پیر."}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "چاوەڕوانی", "poem_description": "", "poem_text": "دەرگاکەتان لێم تووڕەیە: ئەوەندەی بێم بە تیشکی چاو لێی بدەم و\nتۆ نەییە دەر. \n\nئەمجارە دێم\nبا دەرگاکە بە نیگاکەی\nئەوەندەم بەردەباران کا\nهەتا بە هاوارم دەگەی."}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "چەمەر", "poem_description": "", "poem_text": "بەژن و باڵادارستانێکە پاییزی؛ \nڕۆخسارەکان، زەردە گەڵا. \n\nبای کارەسات: \nپڕ گەرووی قووڵی گورگی شەو\nدەلوورێنێ. \n\nوەری. وەری. یەک دوو\nسێ چوار، گەڵا وەری. \nشینگێڕییەک لە جەنگەڵ دەنگ دەداتەوە: \nلە شەڕی نێوان دار و با\nلک، زۆرترین زیان دەبا! \nوەی ڕۆ وەی ڕۆ\nگەڵا گەڵا!"}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "چەند کۆپلە شێعری سەربەخۆ", "poem_description": "", "poem_text": "(١)لێوم پەنجەی باغەوانێکە، \nچاوەڕوانە: \nبەری ماچێ\nلە داری بەژنی تۆ بچنێ. \n\n(٢)\nهەوری یادت\nبەسەر داربە ڕووی باڵاما ڕادەبوورێ. \n\nناتوانم دەست لە دەستت نێم؛ \nبریا هەور دەستی بوایە! \n\n(٣)\nمن بەروبووی داری گریان، \nتۆ ڕێبواری نێو باغی سەوزی پێکەنین. \n\nچەند زەحمەتە بە یەک گەیین! \n\n(٤)\nسینگی هەور\nکاغەزی زۆر نامەی من بوو. \n\nبۆ پەژارەم: \nهەور گریا، \nکاغەز بە دەستت نەگەیی!"}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "چەواشە", "poem_description": "", "poem_text": "ڕێگایەکتپێوا، پێوا\nگەیشتیە بەردەم تابڵۆیەک: \nبن بەست. \nبە کۆتایی گەیشتووی و\nبەڵام چەندە ڕێیەکی دوورە\nتا بگەیتەوە سەرەتا."}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "ڕووداو", "poem_description": "", "poem_text": "بەردی سروشتمەلی گەڵا\nلە لانەی لک هەڵدەفڕێنێ. \n\nسێبەری شەو\nتا سەر سینگی ڕۆژ دادەکشێ. \n\nپەنجەی سەرما\nدەمی پەنجەرە دادەخا. \n\nلەسەر تەختی وەرزێکی زەرد دادەنیشێ: \nمیری پاییز. \n\nئا... ی چ پاییزێکی ناوەخت!"}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "ڕێگا", "poem_description": "", "poem_text": "زین و لغاوی ئەسپی با فڕێ دەدەم. بە کۆڵانی خۆڵەپۆتینەی زەمانا چوارناڵ دەڕۆم. \nلەپشت سەرم بارانی تۆزە دەبارێ. \nلە کانیاوی تراویلکە دەڕوانمە خۆم: \nتراویلکە، ئاوێنەیەکی تێکچڕژاو. \n\nکەمەندی دەست ڕەیاڵ دەکەم، \nلە قەدی ئاسۆی باڵێنم: \nئاسۆیە و ئاسکێکی ڕەوەک. \n\nدە ئەسپی هەنگاوم دەخوڕم : \nئاسۆیە و قەڵای سەهۆڵین. \nتوند باوەشی پێ دا دەگرم: \nئاسۆ، چیایێکی هەورین! \n\nئەرێ ئاسۆ ڕووبارێکە، \nهەرماسی سەربەستیی خەون\nدەتوانێ مەلەی تیابکا؟ ! \n\nئاسۆ گەواڵە هەورێکە، \nهەر بای خەیاڵ\nدەکرێ باوەشی پیا بکا؟ !"}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "ژوان", "poem_description": "", "poem_text": "لە سەر کانی دانیشتوومچاولە چاوی تۆ دەکەم. \n\nئەم ئاسمانی شینە\nئاوێنەیەکە گەورە، \nلە بەرامبەری زەریای\nچاوانت ڕاگیراوە. \n\nلە سەر کانی دانیشتووم: \nچاو لە چاوی تۆ دەکەم."}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "کۆچ", "poem_description": "", "poem_text": "خاک، \nتوانای کۆچی نییە. \nئەوەیە ڕازی مانەوەی هەمیشەی من\nلەم وڵاتەدا."}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "کۆچ (٢)", "poem_description": "", "poem_text": "مانگی چاردە–تا نیوە شەو–\nچاوەڕوانی تەرمی تۆ بوو. \n\nمن ترسی دواڕۆژم هەبوو، \nگەورەیی تۆ\nکوا بە هیلال هەڵدەگیرێ؟"}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "گومان", "poem_description": "", "poem_text": "دار ڕەنگە بتوانێ بڵێچەندە فرمێسکی زەردی گەڵا\nلە چاوانی هەڵوەریون. \n\nهەور ڕەنگە بتوانێ بڵێ\nچەند پەپوولەی سپیی بەفر\nلە چاوەکانی فڕیون. \n\nنا، نا، تۆ ناتوانی بڵێی\nکە چەندە داری ئاواتت\nگەڵایان لێ هەڵوەریوە. \nچەندە هەوری چاوەڕوانیت\nفرمێسکیان لێ باریوە."}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "گڵکۆ", "poem_description": "", "poem_text": "مەرگی شەهیدوەکوو مەرگی خۆرەتاوە. \n\nدەمەو ئێوارێکی درەنگ\nپەنجەی چڵکنی هەور\nخوێنی هەتاوی لێ دەتکێ، \nتەرمی لە خوێن گەوزاوی خۆر\nبۆ باوەشی گڵکۆ دەخوشێ. \n\nبەربەیانی\nلەسەر کێلی ڕۆژهەڵاتی ئەم گڵکۆیە\nهەر دڵۆپێک\nدەبێتە پەیکی گزینگ و تاریکایی دەشواتەوە. \n\nمەرگی شەهید\nوەکوو مەرگی خۆرەتاوە."}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "گەڕان", "poem_description": "", "poem_text": "لەنێو هەورا خۆت وەشێری، دەیبارێنم. لە گەردەلوولدا لوول بخۆی، دەیوەستێنم. \nلەژێر باڵای شەپۆلێکدا، ماسی‌ئاسا پەنا بگری\nدەیڕووخێنم. \n\nتەنیا ئەگەر لە ئاوێنەی دڵێکی تردا بتبینم، \nناتوانم نا، بیشکێنم."}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "هاوار", "poem_description": "", "poem_text": "ئەنگوستم لەسەرماشەی تفەنگی هاوار داناوە، \n\nهەتا لە گەرووی\nئەم بێدەنگییەدا\nبیتەقێنمەوە."}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "هاودەردی", "poem_description": "", "poem_text": "کە دەستی داریەک یەک، \nگەڵاکانی وەری، \n\nکە ئاسمان کلوو کلوو، \nبەفرلە چاوی هەڵوەری\n\nمنیش لێرە\nلە تەنیاییی ژوورەکەما\nتار تار مووی سەرم هەڵوەری."}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "هیوا", "poem_description": "", "poem_text": "چرایەک کوا، کە با نەتوانێ فووی لێ بکا؟ \n\nشکۆفەیەک، \nخەزان هەرگیز نەیژاکێنێ؟ \n\nوە مرۆڤێک، \nکە چارەنووس نەتوانێ بیتوێنێتەوە؟"}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "هەرمان", "poem_description": "", "poem_text": "فریشتەی بەفرلەپاش سەفەری دوور و درێژی باوەشی ئاسمان، \nلەسەر سوور گوڵی گۆنای تۆ نیشت و\nزوو توایەوە. \n\nسەرپەنجەی نەرمی بۆنی ڕێحانە\nدوای شەوی زولفت، \nدەنێو بێستانی سینەی تۆ گەڕا و\nقەت نەبڕایەوە. \n\nزەردە گەڵایەک\nلەنێو کۆڵانی پڕبیرەوەریی دەنگی خوسپەی پێت\nخۆی کردە پێخوست، \nبە لکی سەوزی درەختێکدا\nنەلکایەوە."}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "هەواڵ", "poem_description": "", "poem_text": "من قورساییی غەمێکی بێ بڕانەوەم\nلە سیمای داربەڕوودا دی، \nوە لوورەی با، چیرۆکی سەختە پاییزیش. \n\nچ غەمبارە، \nلە چاوانی داربەڕوودا\nهەڵوەرینی\nفرمێسکی زێڕینی گەڵا."}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "یاد", "poem_description": "", "poem_text": "گەر بارانی بیرەوەریی ڕابردووی دوورلە پێدەشتی ویشکەڵانی\nدڵی تینووما نەبارێ، \nڕەگی داری خەو سیس دەبێ و\nبەری خەون\nناگرێتە خۆی. \nتۆ ئەو هەورە خەیاڵینەی، \nشووشەی تیژی هیچ سنوورێ\nناتوانێ زامدارت بکا. \nمن مرۆڤم و\nناشتوانم\nلەم سنوورە لۆکەییەش دەرباز ببم!"}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "... ؟", "poem_description": "چیرۆک", "poem_text": "هەر کەس خۆی لە شوێنێک دۆزیوەتەوە، ئەویش خۆی لە ئاوێنەیەکدا دۆزیبۆوە. ئەگەر کەسێک لێی پرسیبا چەند ساڵە دەو ئاوێنەیەدا دەژی؟ بێ شک دەیکوت چەند هەزار ساڵە. ئەگەر لێیان پرسیبا چۆن یەک کەس دەتوانێ چەند هەزار ساڵ بژی، خێرا دەیکوت کە باب و باپیرەکانم مردوون، تەمەنی ئەوانیش بە من گەیشتووە. \nئەو ئاوێنەیە گەورەترین شانازیی ئەو بوو. کاتێک لە بەرابەری ڕادەوەستا، نە برسیایەتیی لە بیر دەما و نە تینوایەتی. تەواوی فکر و زکری ئەوە بوو کە بتوانێ ئەو ئاوێنەیە بپارێزێ. ئەگەر هەستی کردبا شوێنێکی ئاوێنەکە ژەنگی هەڵێناوە، هەتا پاک پاکی دەکردەوە، ئارام و قەراری لێ هەڵدەگیرا. نەیدەهێشت تەنانەت هەڵمیش لە ڕوخساری ئاوێنەکە بنیشێ. \n\nئەو پێی وابوو هەر خۆیەتی و ئاوێنەکەی. نەیدەزانی کە لە شوێنێکی نادیارەوە چاویان تێ بڕیوە و سێرەی لەسەر هەڵناگرن. هەرچەند هیچ زیانی بۆ ئەوان نەبوو، بەڵام ئەوان پێیان خۆش بوو ئەو ‌‌غروورەی بڕووخێنن. دەیانزانی تەواوی هیوا و هومێدی، ئاوێنەکەیەتی. \n\n\n***\n\n\nئاگای لە هیچ شتێک نەبوو. خەریکی خاوێن کردنەوەی ئاوێنەکەی بوو؛ لە نەکاو دەنگێکی یەکجار توند ڕای چڵەکاند. دەتکوت بە چەند دەستان بەردێکی گەورەیان بە ئاوێنەکەدا داوە. دوای نیشتنەوەی ترس و لەرزەکەی، چاوی هەڵێنا؛ وەک شێتانی لێ هات، ئاوێنەکە ببوو بە چەند پارچە. چاوی لە ئاوێنەیەکدا بوو، دەستی لە ئاوێنەیەک، پێی لە ئاوێنەیەک و... \n\nخۆی نەدەناسیەوە. دەتکوت بەردەکە وە خۆی کەوتووە و لەت و پەتی کردووە. ئەو خۆی هەمیشە وەک کەسایەتییەکی پتەو دیبوو، بەڵام ئێستا، کە چاوی لە خۆی دەکرد، ترس دایدەگرت. وەک جاران ویستی لەپێش ئاوێنەکە قەدەم لێدا. هەنگاوێکی هەڵێنا، بەڵام دەستی لە لایەکی دیکە دەبزووت و چاوی دەیڕوانییە شوێنێکی دیکە و هیچ بەشێکی لەشی، بەشەکەی دیکەی نەدەگرتەوە. \n\nخێرا لە ئاوێنەکە نزیکتر بۆوە. بەشێکی شکاوی هەڵگرتەوە و لەسەر جێگای خۆی داناوە. کەیفی ساز بوو. پێی وا بوو بە ئاسانی دەتوانێ پێکیانەوە نێتەوە. بەڵام لەگەڵ کورتترین جووڵە، سەر لە نوێ ئەو بەشە کەوتە سەر زەوی. هیچ چارەی نەما. دەستی کرد بە گریان. هەرچەند هیچ کەس ئاگای لە گریانەکەی نەبوو، بەڵام ئەگەر چاویشیان پێ کەوتبا، لە جیاتی ئەوەی ڕوحمیان پێدا بێ، پێکەنینیان پێ دەهات. چونکە لەو ئاوێنە شکاوانەدا ببوو بە شتێکی سەیروسەمەرە. کە لە گریانەکەی بۆوە، پڕی دا بەردێکی گەورە و هەڕای کردە ئەو لا و ئەو لای. هیچ کەسی بۆ نەدۆزراوە. نەیزانی کێ بوون بەردەکەیان هاویشت. ئەوەندە بە شارەزایی خۆیان شاردبۆوە، دەتکوت بەشێک بوون لەو تەمەنە چەند هەزار ساڵەی خۆی. ئاخرەکەی زانی گەڕان بێ فایدەیە. ئەوان هەر کە ئاوێنەکەیان شکاندبوو، ڕۆیشتبوون. زانیبوویان کە تازە ناتوانێ بە خۆی بنازێ. \n\nگەڕاوە لای ئاوێنەکەی. بڕیاری دا بیپارێزێ. دەسماڵەکەی جارانی هەڵگرت. ویستی ژەنگی گۆشەیەک بسڕێتەوە؛ بەڵام هێشتا تەواو نەببوو کە چاوی بە ژەنگی ئاوێنەکەی دیکە کەوت. بۆ لای ئەمیان چوو، بەڵام ئەوی دیکە و ئەوی دیکە. \n\nئیتر لەو ڕۆژەوە کار و پیشەی هەر ئەوەیە. بەڵام هەرچی دەکا، ناتوانێ پێش بەو ژەنگە بگرێ و دەترسێ ڕۆژێک بێ و خۆشی لەنێو ئەو ژەنگەدا ون بێ."}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "... ؟", "poem_description": "چیرۆک", "poem_text": "-تۆ بڵێی هیچ کەس بە قەد ئێمە دڵخۆش بێ؟ \n-نا، هیچ کەس، هیچ کەس بەڵام... \n\n-بەڵام چی؟ \n\n-بریا ئەمنیش لەو ڕۆژە ڕەشە دەرهاتبام. \n\n-نا، قەد باسی شتی وا مەکە. با هەر ئاوا بی، کە هەی. من قەد بیر لە چاکبوونەوەی تۆ ناکەمەوە\n\n-بۆ؟ \n\n-دەترسێم. \n\n-لە چی؟ \n\n-لە زۆر شت. نازانی چەند ساڵ بوو لە کەسێک دەگەڕام کە منی خۆش بوێ. \n\n-پێم وا بوو هەر من وام! \n\n-تۆش وەک من بووی؟ ! \n\n-هەتا ماوەیەک پێش. \n\n-دۆزیتەوە؟ \n\n-بەڵێ. \n\n-کێیە؟ \n\n-تۆ. \n\n-ئاخ ئەگەر وشەی «تۆ»ت لە دەم دەرنەهاتبا، شێت دەبووم. \n\n-من لە تەواوی تەمەنمدا چاوەڕوان بووم. دەترسام یەک کەسیش نەبێ بمدۆزێتەوە. \n\n-سەیرە. منیش پێم وا بوو ناتوانم هیچ بدۆزمەوە. \n\n-تۆ هیچ کەست نەدۆزیبۆوە؟ \n\n-ئاخر... \n\n-ئاخری ناوێ. پێم خۆش نییە لێم بشاریەوە. \n\n-تەنیا یەک کەس. ئەویش دەیزانی کە من خۆشم دەوێ. وە سەر خۆی نەدەهێنا. تەنانەت نیگاشی لە من دەدزییەوە. \n\n-بە کوێ گەیشت؟ \n\n-ڕۆژێک لە کۆڵان تووشم بوو. بێ ئەوەی چاوم لێ بکا، بەستەیەکی بچووکی وە دەستی دام. خەنی بووم. کردمەوە. ئاوێنە بوو. ئاخ نازانی چەند ناخۆش بوو. \n\n-بۆ ناخۆش؟ \n\n- لە ئاوێنە زیزم. ئاوێنەکەی ئەویشم فڕێ دا. پڕ بوو لە بێزاری. \n\n-بۆ؟ \n\n-لە ئاوێنەدا جوان نیم. زۆر ناحەزم دەکا. وەک ژنێکی گڕوێم نیشان دەدا. تەمەنم دەباتە سەر. دەمکاتە کچێکی قەیرە. هەر ئاوێنە لە من ناوەشێتەوە نا. \n\n-پێم سەیرە. دەنا ئەمن هەمیشە بە ئاواتم ئاوێنەیەک ببینم. \n\n-نا... نا... قەد ئەو ئاواتە مەخوازە. \n\n-بۆ؟ \n\n-دەترسێم. \n\n-لە چێ؟ \n\n-لە زۆر شت. \n\n-باشە لە چی؟ \n\n-نەکا چاوت چاک بێتەوە و تۆش ئاوێنەیەکم پێ بدەی!"}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "بەرەی داهاتوو", "poem_description": "چیرۆک", "poem_text": "توند وەکوو با، بەسەر زەویدا دەخوشی و بیری دەکردەوە. (بەشی زۆرتری ژیانی بە بیر کردنەوە تێپەر کردبوو. زۆرتر لەنێو خەیاڵدا دەژیا). سروشتی خۆش دەویست. حەزی لە با دەکرد، (حەرەکەتی تێدا دەدی). بەڵام هەمیشە هەستی دەکرد کە مرۆڤ بە باشی ناناسێ. (نە دەیتوانی بڕوای پێ بکا و نە دەیتوانی لێی بێ بڕوا بێ). ئەم مەبەستە لە ڕۆمانەکەشیدا ڕەنگی دابۆوە. (دونیای خەیاڵیشی داگیر کردبوو. زۆرتر لەنێو کتێبدا دەژیا، بەڵام کەمتر دەینووسی). لە بیری بوو کە سووژەی ئەم ڕۆمانە لەگەڵ یەکەمین مناڵی لە دایک بوو. (ئێستا کە مناڵەکەی بیست ساڵ بوو، ڕۆمانەکەی ئەمیش تازە بە کۆتایی گەیشتبوو). ئەمجارە دروست بیستەمین جار بوو کە بە ڕۆمانەکەوە بەرەو چاپخانە وەڕێ دەکەوت، بەڵام هەموو جارێ لە نزیک وێ پەشیمان دەبۆوە و دەگەڕاوە. کاتێک بەرهەمێکی لاوازی دەخوێندەوە، (لە جیاتی ئەوەی ڕێز بۆ خۆ ماندوو کردنی خاوەنەکە دانێ)، بێزی لە خاوەنەکەی هەڵدەستا. هەموو جارێ کە دڵنیا دەبوو بەرهەمەکەی خۆی بەهێزە، وەڕێ دەکەوت. لە ڕێگادا ڕووداوەکانی ڕۆمانەکەی بەسەر دەکردەوە. کەم کەم لێیان سارد دەبۆوە. کە دەگەیشتە نزیک چاپخانە، بێزی لە خۆشی هەڵدەستا و دەگەڕاوە. ئەمجارەیان نەیدەویست پەشیمان بێتەوە، بۆیە هەم توند دەڕۆیی –توندتر لە هەمیشە– و هەم هەوڵی دەدا بیر لە ڕووداوەکانی نێو ڕۆمانەکەی نەکاتەوە. ئەم ڕۆمانە بەرهەمی نۆزدە جار سووتان بوو. هەموو جارێ کە بەسەریدا دەچۆوە، ئاداری بە سەر پاداریەوە نەدەهێشت و نوسخەیەکی تازەی لە ڕوو دەنووسیەوە. پاشان نوسخە کۆنەکەی ئاگر دەدا و چاوی دە ئاورەکە دەبڕی. ئەو ئاورەی زۆر پێ جوان بوو. لەنێو ئاگرەکەدا وشەکانی خۆی دەناسیەوە. دەیزانی ئێستا کام وشەیە دەسووتێ یا کامەیانە بە دووکەڵی ئاگرەکە دەخنکێ. پاش سووتاندن، خۆڵەمێشەکەی بە با دەسپارد و چاوی لێ دەکرد هەتا با، سووتووی دوایین وشەی لەبەر چاوی ون دەکرد. \nئەمجارەیان لە هەموو جارێک دڵنیاتر بوو. خاترجەم و پشت گەرم. هەستی دەکرد کە ئیتر پەشیمان نابێتەوە، بەڵام فکرێک ئازاری دەدا. تەنیا یەک نوسخەی لە ڕۆمانەکەی هەبوو. دەترسا کە نەکا کارەساتێک بقەومێ، هەم خۆی تێدا بچێ هەم ڕۆمانەکەی. ئەڵبەت ڕەنگە ئەگەر ئەو ڕۆمانە نەبا، ژیانی خۆی بە لاوە گرینگ نەبا، لە خۆی نەدەترسا. هەرگیز ژیانی خۆی بە لاوە گرینگ نەبوو. بەڵام نەیدەویست، ڕۆمانەکەی لەنێو بچێ. ڕۆمانەکەی خۆش دەویست، نوسخە سووتاوەکانیشی هەمیشە لەبەر چاوی بوو. هەر لە سەرەتاوە بە یەک شەمچە هەموو ڕۆمانەکانی سووتاندبوو. کاتێک کە نۆزدەهەمین نوسخەی ئاور تێبەردا، بۆی دەرکەوت کە دەنکی تێدا نەماوە. شەمچەکەی فڕێ دا و بە خۆی کوت: ئەوە ئاخرین ئاورێکە کە بە وشەێ خۆم دەیکەمەوە. پێی خۆش بوو بۆ خۆی بمرێ، بەڵام دوا نوسخەی ڕۆمانەکەی بمێنێتەوە. چونکە زۆر لەوەی دەترسا چاوی بە چاوی کەسێک بکەوێ کە ڕۆمانەکەی خوێندۆتەوە. زۆر جاران بڕیاری دابوو دوای چاپی ئەم بەرهەمە، خۆی لە ژوورێک دا زیندانی بکا، یا بچێ بۆ شوێنێک کە کەس نەیناسێ. نەیدەزانی ئەو ترسەی لە چییەوە سەرچاوە دەگرێ: لەوەی کە ناوبانگ دەربکا و خەڵک بیناسن و سێرەی لەسەر هەڵنەگرن؟ لەوەی کە خەڵک لەپاش خوێندنەوەی ڕۆمانەکە بێزیان لێی هەستێ؟ لەوەی کە پێیان وا بێ خاوەنی ئەم ئەندێشەیە لە دونیای واقیعیشدا دەبێ شێت بێ؟ لەوەی کە... ؟ \n\nئەو تەنیا ئەوەی دەزانی کە لە چاوی خەڵک دەترسێ، بۆیە هەرگیز سەیری سیما و ڕواڵەتی کەسی نەدەکرد. هەوڵی دەدا چاو لە دەروونیان بکا. بیریان بناسێ، بەڵام تا زیاتر دەروونی خەڵکی دەناسی، لەجیاتی ئەوەی ترسەکەی کەم بێتەوە، زیاتر ترس دای دەگرت. ئەم جارە، تەنیا جارێک بوو کە نەترسانە وە ڕێ کەوتبوو، بەڵام ئەم جارەش ترسی تەسادوف خستیەوە یادی ژن و مناڵەکانی: \n\nلەم تەسادوفەدا دەمرم. ڕۆمانەکەم لە تەنیشتم دەکەوێ. ژن و مناڵەکانم دەگەنە سەرم. وریا، یەکەمین مناڵم، دەفتەرەکەم هەڵ دەگرێتەوە. ئەویان ئەدەب دۆستە. دەزانێ کە من ئەم ڕۆمانە دەنووسم. پاشان دار و نەدارەکەم دابەش دەکەن. وریا هیچی ناوێ جگە لە ڕۆمانەکە. هەموو گاڵتەی پێ دەکەن، بەڵام ئەو، ڕۆمانەکە چاپ دەکا. تیراژی ڕۆمانەکە بە سورعەتی با دەچێتە سەر. من دەبمە بەناوبانگترین نووسەر و ئەویش دەبێتە دەوڵەمەندترین میراتگر. \n\nزۆری نەمابوو بگاتە چاپخانە. پازدە کیلۆمیتر. لاقی بە گازیەوە نا. توندتر و توندتر. دە کیلۆمیتر. پێنج کیلۆمیتر لە دوور چاوی بە کامیۆنێک کەوت. کامیۆنی چاپخانە بوو. پڕ لە کتێب. لە خۆشییان گەشکە بوو. هەستی کرد کە کتێبەکەی ئەویش ئاوا لە چاپ دێتە دەرێ. هەموو ئازای لەشی سەمای دەکرد. خەریک بوو باڵی دەگرت ڕۆحی دەیەویست بفڕێ و لە دونیا هەڵکەنرێ. حاڵێکی سەیری بە سەردا هات. لە هیچ شتێک نەدەترسا. هیچ شتێکی نەدەدیت جگە لە ماشێنی کتێبەکان لێی نزیک و نزیکتر بۆوە و لە پر تەقەیەک هات، وەک دونیا خەراب بووبێ. وەک مەرگ و ژیان وێک کەوتبن. چووە ژێر کامیۆنەکە. ئەو هەواڵە بە گویێ بنەماڵەکەی گەیشت. خێرا هاتنە سەری. شین و گابۆڕ ساز بوو. سەعات و پووڵ و ئەنگوستیلەیان هەڵگرت. جەنازە گوێزراوە. لە دوایین کاتدا وریا چاوی بە دەفتەرێک کەوت. هەستی کرد دەیناسێتەوە. بیری بۆ لای ڕۆمانەکەی باوکی چوو. بێت و ئەو بێ، چی لێ بکەم. ئەگەر دڵنیا بوایەم هیچ کەس نایخوێنێتەوە چاپم دەکرد، بەڵام ئاخ لەبەر چاوی خەڵک. \n\nڕۆمانەکە لەسەر زەوی بەجێ ما، هەر تاو نا تاوێک، با لاپەڕەیەکی هەڵدەداوە."}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "زەماوەند", "poem_description": "چیرۆک", "poem_text": "زاوا، تارای لە سەر بووک هەڵگرت، بزەیەک لەسەر لێوی نیشت. دەنکێک شیرنییان لەگەڵ یەک گۆڕییەوە. هەرچەند یەکتریان باش دەناسی، بەڵام شەرمیان دەکرد پێکەوە قسە بکەن. هەر دووبەدوو مابوونەوە. لە ئاوێنەکەدا چاویان لە یەکتر دەکرد. \nماوەیەک تێپەڕی. زاوا تینووی نەبوو، بەڵام بە دەنگێک کە دیار بوو دەیهەوێ لاسایی پیاوان بکاتەوە دەستووری بە بووک دا لیوانێکی ئاو بۆ بێنێ. بووک ئیشتیای لە هێنانی ئاو نەبوو، بەڵام لە کاتێک دا بە بێوازی نیوە لیوانێکی ئاو بۆ زاوا دێنا، دە دڵی خۆیدا بیری لەوە دەکردەوە کە چۆن ئەویش فەرمانێک بە زاوا بدا. \n\nبووک کە هێشتا لەم فکرەدا بوو بە زاوای کوت ئەو ئاوێنەیەی لێرە هەڵگرە با نەشکێ. زاوا ویستی بە قسەی بکا، بەڵام وەک ئەوەی لە نەکاو وە بیری هاتبێتەوە کە پیاو نابێ بە قسەی ژن بکا، دەستی کێشاوە و کوتی: بۆخۆت هەڵیگرە. \n\nبووک کوتی: دەبێ ئەتۆ هەڵیگری و زاوا کوتی: نا. \n\nقسەیان لێک چەپ هات. زاوا دەستی دە قژی بووک نا و بووک گەرووی زاوای گرت و بێ ئەوەی ئاگایان لێ بێ، خۆیان لە ئاوێنەکە دا و شکاندیان. بەو دەنگە وە خۆ هاتنەوە، پێش ئەوەی شەڕەکەیان قورستر بێ بووک بە زاوای کوت: \n\n-هەتا دایە و بابە نەهاتوونەوە، وەرە با کایەیەکی دیکە بکەین. ئەم کایەیە هیچ خۆش نەبوو!"}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "ماڵ ئاوا", "poem_description": "چیرۆک", "poem_text": "(١)\nچەند ڕۆژە کە دوای تەواوبوونی کاتی ئیدارە، بەم گەرمای نیوەڕۆیە لێرە دێیتە خوارێ و نزیک بە سەعاتێک لە دەوری ئەم مەیدانە خۆت دەخافڵێنی. دەتەوێ تا کەی وا بکەی؟ کوا ئەوە ڕێگایەتی؟ بەڵکوو ماڵەکەی لێرە گوێستبێتەوە، بەڵکوو لەسەر سەفەر بێ. هەر نەبێ بچۆ بەر سێبەرەکە. سووتام ئەوەندەی لەبەر ئەم خۆرەتاوە لەگەڵت ڕاوەستام. لەوێشەوە سەری کۆڵانەکەیان دیارە. \n\nمەترسێ، ئەو تۆ نابینێ. ئاخ من دەبێ نووسەرێکی چەند کڵۆڵ بم کە تووشی قارەمانێکی وەک تۆ هاتووم. تۆ پێت وایە ئەوە کڵۆڵی نییە کە من تا ئێستا تەنانەت یەک قارەمانیشم نەبووە، کە کۆک و پۆشتە و تێر و تەسەل بێ؟ ! نووسەرە دەر و دراوسێکان، هەموو قارەمانەکانیان لە کابارە و مەیخانە و پارک و گوڵزارەکاندا خەریکی کەیف و نەهەنگن، بەڵام ئەمن ڕۆژ هەتا ئێوارێ دەبێ یا لەژێر سێدارە دەرتانبێنم، یا لە زیندان، فکری هەڵاتنتان بۆ بکەم، یا لە نەخۆشخانە بتانلاوێنمەوە، یا ئەوەتا دە ڕۆژان لەبەر ئەو سوورەتاوەی بە زگی برسی لە گەڵتان ڕاوەستم. چی؟ خەتای منە؟ من ئێوەم تووشی ئەم چارەنووسە کردووە؟ هەقتە وام پێ بڵێی. ئەگەر من نەبوایەم، ئێوە پەناتان بۆ کێ دەبرد؟ ! من ڕۆژێ سەدان کەسی وەک ئێوە دەبینم کە برسی و بێ پەنا بە کۆڵانەکاندا دەخولێنەوە و خەریکن خۆیان دەخۆنەوە. چی بکەم؟ ناتوانم خۆمیان لێ نەبان کەم. \n\nباشە با لەو قسانە گەڕێین، بۆ لە جیاتی ئەو چاوەڕوانییە ڕاستەوڕاست ناچی پێی بڵێی پارەکەت بداتەوە؟ ! خۆ دەزانی لە کوێی بدۆزیەوە. شەرمێ دەکەی؟ دەتەوێ کاتێک سەعات سێی دوای نیوەڕۆ دەچیتەوە ماڵێ، بە شێویەک لە دەوری مەیدان خۆتی نیشان بدەی، کە ئەو پێی وا بێ بە ڕێکەوت تووشی هاتووی، جا ئەودەم، ئەو قەرزەکەی وە بیر بێتەوە و بتداتەوە؟ ! چەند کارێکی مناڵانەیە. ڕەنگە ئێستا خوێنەر پێی وابێ ئەم پارەیە چەندە کە تۆی ئاوا هەڵوەدا کردووە. بە کەس نەڵێم؟ من زگم عەمباری کەس نییە. دەیڵێم و چی دیکەشیان لە چاوەڕوانیدا ناهێڵمەوە. هەمووی چوار هەزار تمەنە کاکی خوێنەر! ئەگەر تۆ پێت وابوو ڕووداوێکی چەند میلیۆن تمەنی دەخوێنیەوە، هەر لێرەوە لە خۆت حاڵی بە. دەتەوێ لێی بپرسی کە بەوەندە پارەیە دەیەوێ چی بکا؟ باشە تۆ پرسیارەکەی خۆت لە بیر نەچێ، ڕەنگە بە وڵامێک بگەی. \n\nبە قسەم بکە. ئێوارێ بچۆ بەر دەرگای ماڵەکەی. ئەمنیش لەگەڵت بێم؟ جا تۆ چیت لە من داوە؟ با ئەمنیش لە ڕووم هەڵنەیە تۆ بۆ خۆت بچۆ. دوایی کە هاتیەوە بۆم بگێڕەوە چیت کردووە. تۆ نابێ بە ئاوری منەوە بسووتێی. من هەر لە سەرەتاوە مردەلۆخە و شەرمێون بووم. هێشتا تۆ لە من باشتری. حەوتووی پێشوو توانیت سێ هەزار تمەن قەرز بکەی. با، با ئاگام لێت بوو کە چۆن لە شەرمان ئارەقەت دەردەدا. لەلای خێزانت باسی ئەو قەرزەت هەر نەکردووە. هیچ لە بیرتە کە دەبێ بەیانی پارەکەی بدەیەوە. من بیدەمەوە؟ ئەگەر تۆ نەتبێ، من لە کوێی بێنم؟ تۆ لە هەر شوێنێک پێت خۆشە پەیدای بکە، دانەوەکەی لە ئەستۆی من. هەر کەس لە فکری خۆیدایە. تۆ دەتەوێ بە هەر شێوەیەک بێ، من قەرزەکەت بدەمەوە، هەزار ڕەخنەم لێ دەگرن. دەزانم تۆ چارەیەکت نییە بەڵام نابێ چاوەڕوانیی کاری ئاواشت لە من هەبێ. ئەوە دامنا قەرزەکەشت داوە، ئەدی پرتەوبۆڵەی خێزانت چ لێ دەکەی؟ ! هاواریەتی و دەڵێ هیچمان لە ماڵێدا نییە؟ باشە مەگری. گریان هیچ دەردێک دەرمان ناکا. ها ئەو دەسرەیەم لێ وەرگرە و فرمێسکەکانت پاک کەوە، من چی دیکە دڵم بەرەدایە نادا لە لات بمێنمەوە. تازە نیوەڕۆیان لەگەڵت دانابەزم. تۆش وەرە با بڕۆین. نایەی؟ لێرە دەمێنییەوە؟ باشە. من قسەیەکم نییە. لێرە بە. ڕۆیشتم ماڵ ئاوا. \n\n(٢)\n\nتۆ بۆچی خۆت لەو پەنایە مات کردووە. تاکەی دەتەوێ خۆتی لێ بشاریەوە. ئەو ڕۆژەی مناڵەکەت نەخۆش بوو، ئەگەر ئەو، پارەکەی نەدابایەی، بە چی نوسخەکەت دەکڕی؟ لە بیرتە کاتێک نوسخەپێچەکە پێی کوتی دەکاتە چوارهەزار و چوارسەد تمەن، چۆن لەجێوە ویشک بووی. تا ئەو کاتە دەستی چەپت بە نایلۆنی دەرمانەکانەوە و دەستی ڕاستیشت لە نێو گیرفانتدا خەریکی دەرهێنانی پارە بوو. کاتێک ئەوەت بیست، دەستی چەپت شل بۆوە و نوسخەکەت لەسەر میزەکە دانا. دەستەکەی دیکەشت بە بەتاڵی دەرهێنا. دڵنیا بووی کە لە شەش سەد تمەن زیاترت پێ نییە. بە داماوی کەوتیە شەقام پێوان و چاو گێڕان. بۆ چارەڕەشی، ئەم کەسەی لەبەر ئەو سوورەتاوەی دەوری مەیدانەکە ڕاوەستاوە، تووشت بوو. یەکترتان باش دەناسی. ڕووداوەکەت بۆ گێڕاوە. دەستی برد بۆ باغەڵی و بە جوامێرییەکی پڕ لە دڕدۆنگییەوە پارەکەی بۆ ژماردی. تۆ هیچ دەزانی ئەو پارەیەی بۆ چی پێ بوو. پێت ناڵێم، با چی دیکە برینت نەکولێتەوە. ئێستا هەرچی بووە تەواو بوو. زووکە بڕۆ لای. خەریکە لەو گەرمایە دا دەپیشێ. بڕۆ هەر نەبێ لەو چاوەڕوانییە تاڵەی دەربخە. بڵێ نیمە و هەر کاتێک هەمبوو دەتدەمەوە، چ دەڵێی؟ من بیدەمەوە؟ من ئەگەر پارەیەکم شک بردبا، قەرزەکەی ئەوم پێ دەداوە. بەڵام تۆ بڵێ ئەدی ئەو پارەیەی سەری مانگ وەرتگرت، چت لێ کرد؟ بەشی زۆریت دا بە کرێی ماڵ؟ من کرێ ماڵەکەت بۆ کەم کەمەوە؟ باشە ئەوە من بۆ تۆم کەم کردەوە، ئەی چ لەو هەزاران کەسە بێ داهاتەی دیکە بکەم؟ مەگری. گریان هیچ دەردێک دەرمان ناکا. ها ئەو دەسرەیەم لێ وەرگرە. فرمێسکەکانت پاک کەوە. ئەگەر ناچی بۆ لای، کەیفی خۆتە. تۆ هەر لێرە دەمێنییەوە؟ باشە. من قسەیەکم نییە. لێرە بە. من ڕۆیشتم. ماڵ ئاوا."}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "پرسە", "poem_description": "چیرۆک", "poem_text": "رَحِمَ الله لِمَن قرا الفاتِحَه\nئەوە قسەی سەر زاری فەقێیەک بوو کە لەسەر کورسیلەیەک دانیشتبوو، بۆ هەر کەس کە وە ژوور کەوتبا و لە شوێنێک دانیشتبا، دووپاتی دەکردەوە و خەڵکەکەش لەگەڵ ئەو کەسەی تازە هاتبوو، فاتحایان دەخوێند. لە سەرەوەی هەمووان، ڕۆحی پاک و پەپوولەئاسای خوالێخۆشبووەکە، لەنێو مێحرابدا بوو. لە نەکاو کەسێک وە ژوور کەوت. سڵاوی کرد. بە سڵاوەکەی نیشانی دا کە لاڵە. بە خوار و خێچی بە ڕێگادا ڕۆیشت. خەڵک پێیان وا بوو شێتە. \n\nفەقێ چاوی پێ کەوت. بەسەر خۆیدا ڕووخا. خۆی لێ ون بوو. حەجمینی لێ هەڵگیرا. مزگەوتەکە بێدەنگ بوو. هەستی کرد تەواوی خەڵکەکە چاوەکانیان بەش کردوون. بە چاوێک لە کابرا دەڕوانن و بە چاوێکیش لە ئەم. لەو چاوانە ترسا. خۆف دایگرت. نیگای شۆڕ کردەوە. چاوی بە هەنگاوەکانی کابرا کەوت. پاش چەند هەنگاوی دیکە دادەنیشت. نەیدەزانی چ بکا. فاتیحای بۆ دادا یا نا؟ بڵێی خەڵک پێی پێکەنن؟ بڵێی خۆی بتوانێ بێدەنگ بێ؟ بڵێی... بلێی... ؟ \n\nکتێبێکی فەقێیانەی بە دەستەوە بوو. لە پڕ لێکی کردەوە. سەری دەنێو کتێبەکەدا شاردەوە و وای نیشان دا کە خەریکی خوێندنەوەیە و بەم شێوەیە نەیهێشت کە هیچ کەس فرمێسکەکانی ببینێ. \n\nلاڵە جێگایەکی بەتاڵی دیتەوە و دانیشت. بە سیلەی چاوی سەیری زار و لێوی دانیشتووانی کرد. هیچ کەس لێوی نەدەبزووت. زانی کە هیچ کەس فاتیحای لەگەڵ ناخوێنێ. بە تەنیایی بێدەنگییەکەی شکاند فاتیحایەکی لاڵانەی خوێند: وە وە وە وە... بە بە بە بە... .\n\nفاتیحای تەواو کرد. هەستا سەر پێ. دەستی بۆ خاوەن پرسەکان بڵیند کرد و دانیشتەوە. ڕۆحەکە گوێی بۆ فاتیحاکە ڕاداشت. لێی حاڵی بوو. ئەوە تەنیا فاتیحایەک بوو کە دەیبیست. \n\nماوەیەک بە سەر چوو. مزگەوت ئارام بۆوە. لە نەکاو مەلایەکی کوێر وە ژوور کەوت. چاوساغێک دەستی گرتبوو. بە دەنگێکی بەرز- بەرزتر لە مامۆستایانی پێشوو-سڵاوی کرد. تەنیا چەند کەسێک وەڵامیان داوە. هیچ کەسیش لە پێشی هەڵنەستا. فەقێ دیسان لە سەر کورسیلە ویشک هەڵگەڕا. نەیدەزانی لە بەری هەستێ یا نا؟ چاوێکی بەنێو خەڵکەکەدا گێڕا. لە خۆی پرسی: ئەی بۆ لە پێش مامۆستاکانی دیکە هەستان؟ دیسان پرسیار دەرزی‌ئاژەنی کرد. دوودڵی ڕۆحی ئەنجنی، پەژارە دایگرت، دڵی پڕ بوو، گریان هەڵیپێچا، نیگای شۆڕ کردەوە، چاوی بە هەنگاوەکانی کەوت، تا چەند هەنگاوی دیکە دەگەیشتە لای، سێ هەنگاو، دوو هەنگاو، یەک هەنگاو، گەیشتە لای. یەک پێ لە پێشی هەستا. خەڵک جۆرێکیان چاو لێ کرد. لە داخان دانەنیشتەوە و یەکڕاست وە دەر کەوت... \n\nمامۆستایان لە گۆشەیەک دانا. ڕۆحەکە چاوی پێی کەوت. ئەوە تەنیا کەسێک بوو کە دەیدیت. \n\nسەرەخۆشی تەواوبوو. ڕۆحەکە گەڕاوە، بەڵام پێی سەیر بوو کە تەنیا دوو کەس لە پرسەکەیدا بەشدارییان کردبوو!"}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "پووکانەوە", "poem_description": "چیرۆک", "poem_text": "جنێوی بە هەتاو دەدا. بەردی تێ هەڵدەکرد. گوڵی دەشێلا. گوڵپەڕی هەڵدەوەراند. لە مناڵ تووڕە دەبوو. لێی هەڵدەقورینجاند. کانیاوی قوڕاو دەکرد. بەردی تێ داویشت. بە بۆنی گوڵاو قەڵس بوو. خۆی لێ دەبوارد. بۆگەنی پێ خۆش بوو. پڕ بە سییەکانی هەڵیدەمشت. بە هەر کردەوەیەک نەختێک بچووک دەبۆوە. تەمەنی بەرەو ژوور دەچوو. پیرتر و چکۆڵەتر. جاران بەتەواوی خۆی لە ئاوێنەدا دەدی، وردەوردە بەشێک لە ڕوخساری بزر بوو. دوای بەینێک نەدەگەیشتە ئاوێنەکە. خۆی لێ ون بوو. بەسەر کانیاوێکدا کەوت، پێشتر قوڕاویی کردبوو. چاوی لێ کرد. لە خۆی ترسا. سیمایەکی گڵاو. بێزی لە خۆی هەستا. ڕووی وەرسووڕاند. تازە هەرگیز ڕووی دە هیچ ئاو و ئاوێنەیەک نەکردەوە. تاقەتی قاچی کەم بوو. خۆی لەسەر لاق پێ ڕانەگیرا. پێویستی بە گۆچان هەبوو. وەگیری نەکەوت. کەم کەم داهاتەوە. بەری دەستی نیشتە سەر زەوی. چوار دەست و پێ ڕێگای بڕی. برسیەتی تەنگی پێ هەڵچنی. تاقەتی لێ بڕی. تفی لە زاریدا ویشک بوو. قسەی بۆ نەکرا. ناچار بوو بوەڕێ. دەنگی نووسا. نووزەی لێ دەهات. چکۆڵە و چکۆڵەتر بۆوە. وردەوردە تواوە و بێ ئەوەی بمرێ لەبەر چاوان ون بوو."}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "پووڵدان", "poem_description": "چیرۆک - سروەی ژمارە ١٥ (١٩٨٧)", "poem_text": "ڕێبوارەکان بەلەز بەلامدا تێدەپەڕین. هێندێکیان بارستی کۆڵەباری خەم و پەژارە پشتی چەماندبوونەوە و زامی ئاواتە خنکاوەکانیان جەرگی بریندار کردبوون. بە نێوچاوانی پڕ گنجەوە کە وێنەیەک بوو لە ژیانی سەخڵەتیان، بە بەرچاومدا ڕادەبردن. نۆرەی دەستەیەکی دیکە دەهات. ئەوانەی کە تامی خەمیان نەچێشتووە و ئێش و زامیان نەدیوە. لەو لای شەقامەکە پیرەپیاوێکی ماندووی داماو، دەستی لە ئەژنو وەرێنابوو و لە نیزیک کتێبە تۆزاوی و پەڕپووتەکانی دانیشتبوو و بیری دەکردەوە و بەو تاسەیەوە کە بۆ کوتاڵ فرۆشێکی بە تێرو نەبووە، جەرگی جەرگی دەخواردەوە. \nپێم لە ڕۆیین و چاوم لە ڕوانین نەدەوەستان. هەکە وا دەڕۆیشتم وە بیرم هاتەوە دەبێ بچم ماشێن بە کرێ بگرم و برا چکۆڵە نەخۆشەکەم بەرمە لای دوکتۆر لە شاری ورمێ. بۆ وەرگرتنەوەی پووڵ بەرەو بانگ وەڕێ کەوتم. سەردەمی گۆڕینی کۆپین بوو، خەڵک بە نۆبە دەچوون بۆ ژوور. چوومە ناو سەفەکە، منداڵێک هەشت ساڵانە لە پێش من ڕاوەستابوو، پووڵدانێکی سوور و جوانی بە دەستەوە بوو، هەڵی دەخولاند، تێی ڕادەما، لێی ورد دەبۆوە. دەتکوت چاوەڕوانە پووڵدانەکە قسە بکا. هەرکە شەقەی پووڵەکانی گوێ لێ دەبوو، بزەیەکی دەهاتە سەر لێو. ئەو جار لە کەلێنی پووڵدانەکەوە دەیڕوانییە پووڵەکانی. ئەو پووڵانەی کە تمەن تمەن کۆی کردبوونەوە. \n\nتافی منداڵیم دەهاتەوە بیر و ئێرەییم بەو منداڵە دەبرد. چون پێم وابوو دەتوانێ بەو پووڵدانە پڕ لە پووڵە بە ئاواتی منداڵانەی خۆی بگا. جار جار هەناسەیەکی ساردی هەڵدەکێشا و خونچەی پشکووتووی لێوی دەژاکا. دەمێک بە بزە و دەمێک بە کەسەر و کزەی دڵ سەرنجی دەدا، هەستم بەوە کرد کە ئەوەندە پووڵە ناتوانێ ئاواتەکەی بەدی بێنێ و بیر کردنەوە لە ئەو مەسەلەیە دڵی ساوا و ناسکی دەشکێنێ. لە لای دانیشتم و کوتم: \n\n–کوڕی چاک ناوت چییە؟ \n\nکوتی: \n\n–ئارام\n\nکوتم: \n\n-ئەی بۆ دایکت یا باوکت لەگەڵت نەهاتوون؟ \n\nکوتی: \n\n–باوکم کارگەرە و دایکم... دایکیشم مردووە. \n\nوشەی «دایکیشم مردووە» وەکوو ئاگرێک، پۆلووی دامرکاو و لەگڕکەوتووی دڵی پڕ کوڵی گەشاندەوە و فرمێسکی پێ هەڵوەراند. لە پرسیارەکەم پەژیوان بوومەوە و بۆ لاواندنەوەی دڵی زامداری، دەستم کرد بە قسە: \n\n–قەیدی نییە ئارام گیان، هەزاران کەس وەکوو تۆ دایکیان نەماوە، بەڵام پیاوانە ڕاوەستاون و گەرچی خەمی دایکیانە، بەڵام فرمێسکی بۆ ناڕێژن. تۆ چەند ساڵی دیکە دەبی بە پیاو. دەزانی پیاو بە کێ دەڵێن؟ بەو کەسە بتوانێ لەسەر پێی خۆی ڕاوەستێ و جگە لە خودا پاڵ وە کەس نەدا. ئەگەر ئەوڕۆ ئەتۆ لەگەڵ دایکت هاتبایە ئێرە، منداڵ بووی کە چی ئێستا تەنیا هاتووی. ئەتۆ ئەوڕۆ پیاوێکی، چونکە کاری پیاوێک دەکەی بەڵام ئەگەر دەگەڵ دایکت هاتبای منداڵێک بووی. گەورەیی و پیاوەتی بە قەڵافەت نییە. \n\nئارام چاوە پڕ ئاوەکانی لە چاوم بڕی و بە هێمنی کوتی: \n\nمامە، منداڵەکانی مەدرەسە هەموو دایکیان هەیە، بێجگە لە من، هەر ئەمن بێ دایکم. ئەوێ ڕۆژێ، ڕۆژی دایک بوو. هەموو مناڵەکان دیارییان بۆ دایکیان کڕیبوو و دەیانبردەوە ماڵ کەچی ئەمن نەمدەزانی چ بکەم. ئاخری چەپکەگوڵێکم کڕی و چوومە سەر قەبری دایکم و کوتم: \n\n–دایە گیان بریا زیندوو بای لێچکەیەکی جوانم بۆ دەکڕی. نەڵێی ئارام ئەتۆی لە بیر چۆتەوە، نا، دایە گیان ئەتۆ قەت لە بیر ناکەم. شەو نییە خەونت پێوە نەبینم. دایە گیان ئەوشۆ زۆر زوو دەنووم هەتاکوو زووتر تۆ ببینم. تۆ خوا لە بیرت نەچێ دایە گیان بێیە کنم. \n\nئەگەر ئارام لەوە زیاتر درێژەی بە قسەکانی دابا، خۆم پێ ڕانەدەگیرا، بۆیە قسەکانیم بڕی و کوتم: \n\n–باشە دایکت بۆ مرد؟ \n\nکوتی: سێ مانگ لەوە پێش بوو دایکم دووگیان بوو ڕۆژێکی زۆر ناڕەحەت بوو، بابم چوو مامانی هێنا، بەڵام دایک تاولەتاوێ خەراتر دەبوو، مامانەکەش دەیکوت: هیچ نییە. ئاخرەکەی زۆر ناڕەحەت بوو، بردمان بۆ دوکتور. دوکتور پاش چەند سەعات ڕاگرتن کوتی: لێرە چارەی نایە، چونکە دەبێ عەمەل بکرێ و لێرەش نەخۆشخانە نییە. دایکمیان دە ماشێنێ نا هەتا بیبەن بۆ شارێکی گەورە. منیش بە زۆر خۆم ڕەگەڵ خست، لە نێو ڕێگا دایکم منداڵەکەی بوو، بەڵام خۆی مرد. دەستی لە نێو دەستمدا بوو ئەگەر تەواو بوو. قەت ئەو ڕۆژەم لەبیر ناچێ، لەو ڕۆژەوە من بێ دایکم، ئەو پووڵدانەش یادگاری دایکمە و بە بۆنی وی لێ دێ. ئەودەمی بۆی کڕیبووم قەرار بوو ئەگەر پڕ بوو دووچەرخەی پێ بکڕم. چونکە دەیزانی من دووچەرخەم زۆر خۆش دەوێ. لەو ڕۆژەوە، کە پووڵدانەم داناوە پووڵم خەرج نەکردووە و هەموو پووڵەکەم کۆ کردۆتەوە... ڕەفیقەکانم هەموو دەزانن من پووڵم بۆ دووچەرخە کۆ کردۆتەوە، دەڵێن خۆزگەم بە خۆت و پێیان خۆشە دەگەڵم ببن بە ئاواڵ. ئاخە، قەرار بوو من سبەینێ چەرخی بکڕم، ئەویش ئەوڕۆ گوێم لێ بوو دەوڵەت دەیەوێ نەخۆشخانە لە شار ساز بکا. منیش پوولدانەکەم هەڵگرت و هێنام نەخۆشخانەی پێ ساز بکەن. دەزانی بۆ مامە؟ دەزانی بۆ؟ بۆ ئەوەی کەسی دیکە دایکی نەمرێ. دایک مردن زۆر ناخۆشە مامە. \n\nئیتر هێزم نەمابوو. فرمێسک لە چاوانیدا پەنگی خواردبۆوە و هێدی هێدی دەڕژانە سەر کوڵمە گەش و جوانەکانی. بە دەنگی لەرزۆکی ئارام وەخۆ هاتمەوە کە دەیکوت: \n\n–ئەرێ مامە ڕاستە دەڵێن ئەمن هەتیوم؟ \n\nگوتم: \n\n–نا نا، ڕۆڵە؛ تۆ هەتیو نی. هەتیو ئەو کەسەیە باوکی نەبێ. ئەگەر ئەو جارەی منداڵان وایان پێ کوتی ناڕەحەت مەبە. چونکە تۆ نابێ لە بیرت بچێ کە پیاوی. پیاو بە قسەی منداڵان پەرۆش و تووڕە نابێ. نابێ قەت بۆ دایکت فرمێسک بڕێژی. \n\nکوتی: \n\n–نا، مامە ئەمن بۆ دایکم ناگریم، چونکە بوومەتە پیاو. بۆیە دەگریم دەڵێم: بریا چەند ساڵ پێشتر نەخۆشخانەیان ساز کردبا..."}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "ڕاوچی", "poem_description": "چیرۆک", "poem_text": "ڕاوچییەک لە بۆسەدایە. بەفر وڵاتی داپۆشیوە. زۆر برسییە. بە خەیاڵی خۆی دەبێتە باڵندە. هەڵدەفڕێ. لە ئاسمان برسیەتی تەنگی پێ هەڵدەچنێ. چاوی بە ڕەشایییەک دەکەوێ. لێی نزیک دەبێتەوە. ڕاوچییەک سێرەی لێ دەگرێ. لە نەکاو ڕاوچییەکە دەبینێ. دەیەوێ بگەڕێتەوە. دڵی وەک چۆلەکە لێ دەدا. تەقە لە تفەنگی ڕاوچییەکە دێ و ترپە لە لەشی باڵندەکە دێ. ئەم وە خۆ دێتەوە. تفەنگەکەی فڕێ دەدا. ئەوە ئاخرین جاری بوو کە ڕاوی دەکرد."}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "ژیان", "poem_description": "چیرۆک", "poem_text": "لەسەر دارەمەیت درێژیان کرد. کفنیان دەبەر کرد. فرمێسکیان بەسەردا باراند. لەنێو ئامبوڵانسیان نا. دەرگایان لەسەر پێوەدا. ئامبوڵانس، ئاژیری کێشا و وەڕێ کەوت. پاش ماوەیەک، ماشێن ڕاگیرا. دەرگا کراوە. کفنی لەسەر لادرا. دەنگێک پێی کوت: هەستە، تەواو بوو! \nئەوە یەکەم جار بوو کە دەمرد. ئەم مەرگەشی بۆ خۆی هەڵنەبژارد. برسی و بێ‌پەنا و دەستەوەستان بە نێو کۆڵانەکانی شاردا دەخولاوە. سەری وەک کێوێک بە سەر لەشیدا ڕووخابوو. بیری لە هەمووشتێک دەکردەوە، تەنانەت خۆ کوشتن! بۆخۆی ئازایەتیی ئەوەی نەبوو خۆی بکووژێ، بەڵام بێ‌شک ئەگەر کەسێکی دیکە کوشتبای هیچی نەدەکوت. غەرقی ئەم خیاڵاتە بوو. لەسەر پێچی کۆڵانێک، تووشی دەستەیەک هونەرمەندی سینەما هات. کارگێڕی فیلمەکە لێی هاتە پێش. «پیویستمان بە کەسێک هەیە بۆ ماوەیەکی کورت لەم فیلمەدا بمرێ پارەیەکی باشیشی دەدەینێ». \n\nئەم بێ‌یەک‌ودوو خۆی بە دەستەوە دا. \n\nلەسەر دارەمەیت درێژیان کرد. کفنیان دەبەر کرد... هەستە، تەواو بوو! \n\nپارەکەی بژارد و وەڕێ کەوت. حەوتوویەک بەباشی ژیا، بەڵام دیسان برسی و بێ‌پەنا و دەستەوەستان کەوتەوە نێو کۆڵانەکان. ئێستا لە هەر شوێنێک قەرەباڵغی ببینێ، لێیان دەچێتە پێشێ: \n\n-کاکە ببورن، کەستان ناوێ بۆتان بمرێ؟ !"}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "کوردستان", "poem_description": "چیرۆک", "poem_text": "توند هەڵدێ. وەک ئاسکێک کە ڕاوچی شوێنی هەڵگرتبێ. توندتر، دەڵێی دەیەوێ بفڕێ و بەر لە فڕین دەور هەڵدەگرێ. دڵۆپێک ئارەقە بەسەر گنجەکانی نێوچاوانیدا دەدا. هێندەی نەماوە بتکێتە خوار. سووکە ئاوڕێک دەداتەوە. دەوەندەیەک لێی نزیک دەبێتەوە... نزیکتر... \nهەتا پشتی گەرم کردەوە ئێستا ئیتر سێبەری خەنیمەکەی وە پێشی کەوتووە. شەرم لە خۆی دەکا. لە شەرمان کەم دەمێنێ ببێتە دڵۆپێک ئاو. دڵۆپە ئارەقەکەی نێوچاوانی دەتکێتە خوار. \n\nبەناچاری چاوی دە سێبەرەکە بڕیوە. ئەو سێبەرە لەبەر چاوی دەڵێی جندۆکەیە و سەما دەکا. خۆ دەکوتێ هەتا بیگاتێ. بە هەموو هێزیەوە هەڵدێ. وەک باڵندە باڵ لێ دەدا بەڵکوو بتوانێ بفڕێ. ئای چەند خۆش دەبوو توانیبای... \n\nدڵ خۆشیی خۆی دەداتەوە: \n\n«با باڵیشم نەبێ، ڕەنگە پیاو بتوانێ بە لاقەکانیشی بفڕێ. تا دەتوانم، دەبێ هێندە توند هەڵێم، لاقێکم نەگاتەوە سەر زەوی ئەوی دیکەیان هەڵگرم. دەبێ لە حەوای لاق لێ دەم». \n\nهەر وا چاوی دە سێبەرەکە بڕیوە کە دەوەندەکە بە دوای خۆیدا دەیکێشێ. وە دوا کەوتووە. \n\nتووڕەیە. چاوەکانی ئاوریان لێ دەبارێ و چیڕەچیڕی ددانەکان دێ. دەڵێی لە داخان ئێسک و پەراسووی «غیرەت»ی تێک دەقرمێنێ. سەر هەڵدێنێ. نیگاکانی بەرەو خەتی کۆتایی دەڕۆن و... لە خەتەکەش تێدەپەڕن. ئای بریا هەنگاوەکانی وەکوو تیشکی چاوەکانی، تیژ ڕۆیشتبان. \n\nڕایەڵی نیگا کۆ دەکاتەوە و تا پێش دەمی خۆی دێنێتەوە. هەر دووسەد میترێکی ماوە. ئەگەر هەر وا بچێتە پێش دۆڕاوە. لە خەیاڵیا زەوی زار لە بەر یەک دەباتەوە و هەڵیدەلووشێ. هەست بە نامۆیییەکی سەیر دەکا. تەنیا لە وڵاتێکی نامۆ. ناهۆمێدی سەری پێ دادەخا. لە نەکاو چاوی بە نووسراوەکەی سەر کراسە وەرزشیەکەی دەکەوێ: پارێزگەی کوردستان. \n\nورەیەکی تازە پەیدا دەکا. دەڵێی منداڵێکی لە دایک هەڵبڕاوە و لەپڕ تووشی دایکی دەبێتەوە. وەخۆ دێتەوە. پەنجەکانی بۆ لای لەپی دەست خوار دەکاتەوە. گەرووی ناهومێدی دەکوشێ... دەکوشێ... دەیخنکێنێ... \n\nکاتی ماڵاواییی دێتەوە بیر: دایکی چاوەکانی بە چەند دڵۆپ فرمێسکی دڕدۆنگی شوشت و باوەشی بۆ کردەوە. خۆی هاویشتە نێو باوەشی. دایکی پێی گوت: ڕۆڵە گیان، هیوادارم هاتیشیەوە، بە سەربڵیندی باوەشت بۆ ئاوەڵا کەم. \n\nدەنگی بڵیندگۆ وەک نەشتەر لە هەموو ئازای بەدەنی ڕۆچوو، وەخۆی هێناوە: \n\n«چی وای نەماوە بۆ هێڵی کۆتایی، تاوێکی دیکە...»\n\nئیتر ئارەقەی لەشی بە دڵۆپ نەدەژمێردرا. کراسەکەی تەڕ ببوو. تەڕاییی کراسەکەی ناوی کوردستانی بەسەر قەلبیەوە نووساندبوو. دڵی زۆر بەتوندی لێی دەدا. گوێی بۆ شل کرد. دەنگی دڵی وەک جاران نەبوو. دەنگێک نەبوو. دەتکوت ملیۆنەها دڵە. ڕاچەنی، کاتێک زانی دڵی هەموو کوردستانە لەنێو دڵیدا لێ دەدا، وردە وردە هەنگاوەکانی بەهێز بوون. ئیتر هەنگاوی دوو کەس، سێ کەس، دەیان کەس نەبوو... هەنگاوی هەموو کوردستان بوو بەرەو پێشیان دەبرد. \n\nلە خەتی کۆتایی نزیک دەبۆوە. مەودای دەگەڵ دەوەندەی پێش خۆی کەم بۆوە و هانکەهانکی هەناسەکەی گوێ لێ دەبوو. توندتر هەڵدەهات. ئەوەندە توند کە ئیتر هەستی دەکرد وردە وردە لە زەوی جوێ دەبێتەوە و بە لاقەکانی دەفڕێ. لە حەوای لاق لێ دەدا. \n\nدەگەڵ خەنیمەکەی لە یەک خەتدا بوون و دەگەڵ خەتی کۆتایی هەنگاویان مەودا بوو. دایکی وەبیر هاتەوە و باوەشە ئاوەڵاکەی. باوەشی ئاوەڵای هەموو نیشتمان. دوو هەنگاوەکەش هاوێژران... کێبەرکێ کۆتایی هات. دەوەندە کوردەکە لە خۆ چوو. ئاگای لە خۆی بڕا. بڵیندگۆ کە کەوتە هاوار..."}, {"poet": "مارف ئاغایی", "poet_description": "['ناو : مارف ئاغایی', 'لەدایکبوون : ٢٦٦٥-٢٦٦٦ی کوردی؛ وەزنێ، نەغەدە', 'کۆچی دوایی : ٢٦٩٧-٢٦٩٨ی کوردی، مەھاباد']", "book": "زەوی سەخت و ئاسمان دوور", "poem_title": "هەڵبژاردن", "poem_description": "چیرۆک - بۆ هەڵبژاردنەکەی ئەودیو", "poem_text": "کزەبایەکی ساردی بەیانی هەر دووک دەستی پێ دە گیرفانی نابوو؛ تەنیایی ڕێگای بیرکردنەوەی بۆ خۆش کردبوو. بە لانی کەمەوە ئەوە هەزارەمین جار بوو کە بە شەقامەکەدا شۆڕ دەبۆوە. خشپەیەک لە پشت سەری هات، وەک خشپەیەکی دیکە و ئەمجارەیان کاغەزێک بە سەما کردن نیشتە سەر شەقامەکە. پێش ئەوەی پێی لەسەر دانێ، چاوی بە وێنەی سەر کاغەزەکە کەوت. لە نەکاو وەبیری هاتەوە کە ئیمڕۆ یەکەمین ڕۆژی هەڵڵاوبگری کاندیداکانە. درێژەی بە ڕێگاکەی دا، بەڵام نەیزانی کە پێی لە وێنەکە نابوو یا نا؟ \nچەند هەنگاوێک خوارتر چاوی بە لاوێکی چاردە پازدە ساڵە کەوت کە بە تفەنگێکی بادی، سێرەی لە چڵووکی دارێک گرتبوو. ترس وەک باران بەسەر باڵایدا باری. کەوتەوە بیری سەردەمی مناڵی؛ کە کوڕی ژاندەرمێکی جیرانیان بە قۆچەقانی لە سینگی سێروویەکی ڕاکێشا و سێرووەکە بە باڵەفڕکێ مەودای نێوان ئاسمان و زەویی پێوا. لە لای خۆی، فڕینی سەربەرەوژێری سێرووەی ناو نابوو سەمای مەرگ. ئەو بیرەوەرییە نەیهێشت لەوە زیاتر خۆ ڕاگرێ، خێرا خۆی گەیاندە کوڕەکە، لوولەی تفەنگەکەی گرت و بە سەریدا گوڕاندی: ئەوە چ دەکەی؟ \n\nترس وەک تەرزە بەسەر باڵای کوڕەکەدا باری. پێی وابوو لایەنگری لە... دەکا. کابرا بۆ ئەوەی دڵنیا بێ کە باڵندەکە هەڵفڕیوە سەری بەرز کردەوە، بەڵام چاوی بە وێنەی کاندیدایەک کەوت کە بە سەر لکی دارێکەوە هەڵیان واسیبوو. پێکەنی. پێکەنین وەک کۆلکەزێڕینە لە دەموچاویدا کەمانەی بەست. تفەنگەکەی بەردا و وەڕێ کەوت. \n\nکابرا هێشتا چەند هەنگاوێک دوور نەکەوتبۆوە کە گوێی لە دەنگی تفەنگەکە بوو، بەڵام ئاوڕی لێ نەداوە. چاوی لە دەوروبەری خۆی کرد. دەیان کەس لەوبەر ئەوبەری شەقام چاویان تێ بڕیبوو. دەتکوت دەیان ساڵە دەیناسن. نیگاکانیان پڕ بوو لە پاڕانەوە. وەک ئەوەی شتێکیان لێی بوێ. \n\nکەمێک هەنگاوەکانی توندتر کرد. دەیەویست خۆی لە ئەو نیگایانە بدزێتەوە. تەنانەت بڕیاری دا چاو لە هیچ لایەک نەکا و تەنیا بڕوانێتە ڕێگای خۆی، بەڵام ئەوەشی بۆ نەچووە سەر. \n\nکاتێک لە پێچی شەقامەکە بای دەداوە، چاوی بە کۆمەڵێک وێنەی دیکە کەوت. لە جێگای خۆی ویشک هەڵگەڕا. لە نێو ئەو وێنانەدا وێنەی کەسێک هەبوو کە لە مێژ بوو دەیناسی. کەسێکی زانا، کە بە دڵ خۆشی دەویست و متمانەی پێی هەبوو. وێنەکەی وەک ئەوانی دیکە نەبوو. کەمێک بچووکتر بوو. وردی و زۆریی نووسراوەی ژێر وێنەکە ناچاری کرد لێی نزیک بێتەوە. مەودای ئەوەندە کەم کردەوە کە وشەکان لەپێش چاوی ساغ بوونەوە. لە تاوان هەردووک ئەژنۆی شکانەوە. کەمێک داما و پاشان بە زۆری خۆی بەسەر قاچەکانیدا سەپاند و درێژەی بە ڕێگاکەی دا. لە ڕێگادا نووسراوەکەی وڕێنە دەکردەوە: بە بۆنەی کۆچی دوایی... مەجلیسی پرسەیەک بەڕێوە دەچێ... \n\nهەرگیز مەودای نێوان ماڵ و ئیدارە ئەوەندە لە بەر یەک نەچووبۆوە. کاتێک دەرگای ئیدارەکەیانی وە بەرچاو کەوت، هێزێکی هاتەوە بەر. هێشتا لە دەرگاکە زۆر نزیک نەببۆوە کە تارمایی وێنەیەکی دیکە لە پێش چاوی کەوتە ڕێشکە و پێشکە. نزیکتر بۆوە. ئیتر ئەم جارەیان بڕوای بە چاوەکانی خۆشی نەمابوو. خاوەنی ئەم وێنەیەی دەناسی. هەر نە تەنیا ئەو، ئاشنای هەموو خەڵکی شار بوو. بە «حەمە شێت» ناوبانگی دەر کردبوو. لە هەر شوێنێک چەند کەسێک کۆ ببانەوە. حەمە شێت قسەی بۆ دەکردن. قسەی وا کە ئەگەر عاقڵێکیش کردبای شێتیان دەکرد. چاوێکی دیکەی لە وێنەکە کرد. لە خۆوە دوودڵ بوو. بە خۆی کوت نەکا ئەوە کەسێکی دیکە بێ کە زۆر وەک حەمە شێت دەچێ. بە تایبەت کاتێک چاوی بە ناوەکەی کەوت کە بە خەتێکی درشت نووسرابوو: «محەممەدی عالم»، ئەم دوودڵییەی زیاتر بوو. \n\nبە هەر شێوەیەک بوو خۆی گەیاندە بەرپرسی ئیدارە، بە بیانووی نەخۆشیی مناڵەکانی، حەوتوویەکی ئیزن وەرگرت. یەکڕاست گەڕاوە ماڵێ و بڕیاری دا کە لەو ماوەیەدا خۆی لە شار و شەقام و وێنە و کاندید و... بدزێتەوە. ڕووی لە سروشت و گوندە دوورکەوتووەکان کرد و لە دوایین ڕۆژدا گەڕاوە. هەرچەند لە ماوەی هەڵبژاردندا خۆی شاردبۆوە. بەڵام سەیر دڵەکوتەی بوو بۆ ئەوەی بزانێ کێ هەڵبژێردراوە. کاتێک دەرگای ماڵە خۆیانی کردەوە، پێش ئەوەی پرسیار بکا، وڵامەکەی لە دەم خێزانی وەرگرت: کاک محەممەدی عالم بە زۆرترین دەنگەوە دەرچوو. \n\nئەو وڵامە هەستێکی سەیری پێ بەخشی. هەستێک کە نەیدەزانی نیشانەی خۆشییە یا ناخۆشی و لە حاڵێکدا کە هەوڵی دەدا تازە بیر لەو مەسەلەیە نەکاتەوە، ئەو پرسیارە دەستی لە بەرۆک نەدەکردەوە: کە ئایا ئەوە حەمە شێت بوو، یا زۆر وەک ئەو دەچوو؟"}]