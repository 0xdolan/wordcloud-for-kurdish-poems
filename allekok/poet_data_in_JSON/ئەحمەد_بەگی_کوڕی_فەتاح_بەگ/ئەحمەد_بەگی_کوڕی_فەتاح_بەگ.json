[{"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "قەسیدە", "poem_title": "تا بزانن عالەمێ چەندە وەفاکردارە کورد", "poem_description": "", "poem_text": "تا بزانن عالەمێ چەندە وەفاکردارە کورد\nهەر ئەبێ تەعریفی ئەسڵی خۆی بکا ناچارە کورد\n\n\nزۆر قەدیمن زۆرن ئەمما تەفرەقەی کردوون زەمان\nوەرنە قەومێکی نەجیب و ساحبی میقدارە کورد\n\n\nنوتفەیی ئاسور و جێگەی ئەووەڵی کابول بووە\nنوتقی ئەوساکەی بە لەهجەی فورسی خۆش گوفتارە کورد\n\n\nبەو زمانە گوردە ئیسمی یەعنی مەردی پەڵەوان\nفیلحەقیقە بۆ شەجاعەت سەروەر و سالارە کورد\n\n\nخزمی زاڵ و ڕۆستەم و گۆدەرز و گیو و بێژەنن\nوا دیارە چونکە یەکسەر هەر دەڵێی شاسوارە کورد\n\n\nسەرکەشی بوو واسیتەی هیجرەت لە کابولدا قەدیم\nخۆ بە تەئریخی عموومی سابیتە ئینکارە کورد\n\n\nدائیما بۆ عیززەتی نەفسە کە غیرەت سەرف ئەکەن\nعادەتا شێری ژیانە یا وەکوو ڕەشمارە کورد\n\n\nکامەیان ئەدنایە دائیم دەم لە عولوییەت دەدەن\nخان بڵێ یاخۆ نەڵێ قابیل نییە سەرکارە کورد\n\n\nسەهوە ئومێدی ئیتاعەت کەس ناکا لەم قەومە بۆچ\nچونکە هەر کەس مونفەرید سەیری دەکەی ئەحرارە کورد\n\n\nواقیعەن قەومێ کە تەحسیلی نەبێ جاهیل دەبێ\nهەر ئەساسەن موستەعیدد و ساحبی ئەفکارە کورد\n\n\nوا زەمانە بەش دەکا ئیقبالی ئەقوامی جیهان\nچونکە بەدبەختە خەریکی نەگبەتی و ئیدبارە کورد\n\n\nتەجرەبەی کە جاهیلی وەک عاریفی قەومی ترە\nکوێری مادەرزادی سەیری کە ئولولئەبسارە کورد\n\n\nساحبی عەزمی مەتین و عامیلی وەقع و ویقار\nکاشفی ئەمری نیهان و کاتیمی ئەسرارە کورد\n\n\nشافعی مەزهەب موسوڵمانن تەعەسسوبیان هەیە\nدائیما مەشغوڵی تۆبە و زیکر و ئیستیغفارە کورد\n\n\nخاکی کوردستانە جێگەی ئەکمەلی ئەهلی کەماڵ\nئەکسەر ئینسانی میسالی تیغی جەوهەردارە کورد\n\n\nگەر ڕەقابەت مانعی ئەم قەومە نەبوایە بەیان\nدەوڵەتی بوو سەربەخۆ ئەسبابی هێشتا دیارە کورد\n\n\nگەرچی مەستی نەشئەیی بادەی غروور و غیرەتن\nفیترییە حەمدی بەجارێ عاقڵ و هوشیارە کورد"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "قەسیدە", "poem_title": "ئەی مورسەلی حەق تاجی سەری جوملە پەیەمبەر", "poem_description": "", "poem_text": "ئەی مورسەلی حەق تاجی سەری جوملە پەیەمبەر\nئەی نووری دڵی ئەرز و سەما سەییدی سەروەر\n\n\nئەی گەوهەری بەحری کەرەم و ڕەحمەتی خالیق\nلوتف و کەرەمت بەحرە ئەدا مەوجی منەووەر\n\n\nئیسمت کە زوبانی قەڵەمی کردوە موزەییەن\nشێوەت بە دڵی لەوحە ئەدا زینەت و زێوەر\n\n\nپایەی حەرەمت جووتە لەگەڵ پایەیی کورسی\nهەر عەرشی بەرین لایقە بۆ مەنزلی دڵبەر\n\n\nهەر ڕۆژی ئەزەل لەمعەیەکی داوە جەماڵت\nئێستەش ئەدرەوشێتەوە ئەو لەمعەیە وەک خۆر\n\n\nیەک زەڕڕە غوباری قەدەمت کەوتە هەواوە\nکردوویە دەماغی مەلەکووتیشی موعەتتەر\n\n\nخاکی بەری پێت گەر بدەنە دەستی سولەیمان\nئەیکاتە دوو دیدە بەمەسەل سورمەیی جەوهەر\n\n\nوەک گەردی بوراقت شەوی میعراجت بەجێ ما\nجبریلی ئەمین نەیبوو ئیتر قووەتی شەهپەڕ\n\n\nسەرگەردی سەری تۆیە هەتا ڕۆژی قیامەت\nشەمس و قەمەر و ئەنجوم و ئەفلاکی مودەووەر\n\n\nدەریایەکی ئاگر ئەوە بۆ مونکیری تۆیە\nبۆ مەنتەبەعەت باغی بەهەشت چەشمەیی کەوسەر\n\n\nمەعلوومە ئەوا بوون و نەبوونی هەموو ئەشیا\nبۆ تۆیە لەبەر تۆیە خودا کردی موقەددەر\n\n\nخوسرەو کە سەری دابوو لە بەرد بەردی لەسەردا\nکیسرا دڵی هەر زوو شەق و پەق بووبوو بە خەنجەر\n\n\nهەنگامی حەشر مونتەزیری مەرحەمەتی تۆن\nجننیی و پەری ئینس و مەلەک بەندە و قەیسەر\n\n\nفەرمووتە کە حامیی و کە سایەی سەری ئێوەم\nئەو وەختە کە ناپرسی برا حاڵی برادەر\n\n\nئەو ڕۆژەیە باقڵ بە پەرێشانیی خەڵقا\nموحتاجە ئەکا شین و ئەکا گریە توانگەر\n\n\nگەر حەشرە ئەمە فەرموو شەفاعەت بکە بۆمان\nتا ئەجر و جەزا و کردەوەمان بینێتە دەفتەر\n\n\nدنیایە ئەگەر بۆ چییە ئەم حەشرە لە سەر چی\nئەم عالەمی ئیسلامە دەکەن بۆ چی موکەددەر\n\n\nئیسلام و یەهوودیی و نەسارا و مەجووسی\nبێزارە وەلێ قیسمی موسڵمان زیاتر\n\n\nچۆنت کە ئەکرد کافری موتڵەق بە موسڵمان\nبەو نەوعە موسڵمانە ئەکەن ئێستە بە کافر\n\n\nنەدرابی بە تۆ خاتەمی ئەموت کە ئەمانە\nنێزیکە بدەن خاتیمە بەم دینە سەراسەر\n\n\nپڕ شاری سلێمانییە هەر میسلی زەبانی\nئەلوات و شەقی جەردە و دز قاتیل و ڕەهبەر\n\n\nلەوساوە حکوومەت نییە بەربوونەتە میللەت\nجاف و هەمەوەند بانەیی و مەنگووڕ و پشدەر\n\n\nتاڵان و بڕۆ و کوشتن و حەپسە لە هەموو لا\nساحێب عەلەم و تەپڵە ئەڵێی دێوە ستەمگەر\n\n\nئەم شەکوەیی ئێمە کە لە بارێ دەنکێکە\nبۆ تۆیە لە لای تۆیە لە دەست نوتفەیی حەیدەر\n\n\nئەو حاڵە کە کورد و عەرەبی تیایە دەشوبهێ\nبەو حاڵە کە خۆی کردی بەمەسکوونەیی خەیبەر\n\n\nنەژیاوەتەوە هەر وەکوو ئەم تائیفە هەرگیز\nکوللە و سن و موور و مەگەس و عەقرەب و ئەژدەر\n\n\nگاهێ دەبنە دوژمنی ئەتراک و گەه ئینگلیز\nگاهێ لە عەرەب چاو ئەبڕن گەه لە عەجەم سەر\n\n\nنامووس و حەیا چوو لە سەدای تۆپ و تەیارە\nهەر حامیلەیە کەوتووەتە کووچە ئەخا بەر\n\n\nئەو تیفلە سەری فێری سەرینی پەڕی قوو بوو\nبێ چارە لە چۆلێکە ئەکا بەردێ بە بوستەر\n\n\nسەر سەوزێ لە هەر جێگە ببێ سەرکەشە ئێستە\nبەم ڕووتییە فکرێکی لەسەردا هەیە عەرعەر\n\n\nئەو شەخسە کە ئەیکرد بە دوعا مەنعی موسیبەت\nئێستاکە بەڵایە کە دەگا دەستی بە وەڕوەڕ\n\n\nئەو پیرە کە ئوفتادەیی مەسجید بوو لەبەر فەیز\nهەڵساوە وەکوو فیتنە قەدی میسلی سنەوبەر\n\n\nحەججامی فەقیر نانی بڕا خوێنی قیفالی\nئەم خەڵقە بە خەنجەر دەگرن بۆچییە نەشتەر\n\n\nسوبحانە چ دەرد و چ بەڵایەکە کە خەڵقی\nکێشاوەتە ئەم خانەیە وەک چەرخی لە چەنبەر\n\n\nئەهلی شەرەفی ئێستە لە هەر لایێ کە مابێ\nوەک حەمدی هەموو دەربەدەر و خوار و موحەققەر"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "قەسیدە", "poem_title": "زەمان ئەمڕۆ خولیدا چەرخی خستە دائیرەی میحوەر", "poem_description": "بۆ کۆمەڵەی زانستی کوردان", "poem_text": "زەمان ئەمڕۆ خولیدا چەرخی خستە دائیرەی میحوەر\nزەمان ئەمڕۆ هومایی دەوڵەتی هەڵداوە بۆ سێبەر\n\n\nزمان ئەمڕۆ هەڵیهێنا لە ئەوجی بورجی ئیحسانا\nحەقی ئەقوامی شەرقییە یەکێ وەک مەه یەکێ وەک خۆر\n\n\nزەمان ئەمڕۆ نەجاتی دا لە دەستی گورگی زاڵم مەڕ\nزەمان ئەمڕۆ جوابی دا بە حەشری مەسئەلەی مونکەر\n\n\nزەمان ئەمڕۆ لە خانەی شەشدەرا ئیقبالی دەرهێنا\nبە میفتاحی مرووەت فەتحی کرد بابی فەرەح یەکسەر\n\n\nزەمان ئەمڕۆ بە زنجیری عەدالەت بەستی دەستی زوڵم\nلە کۆتیداوە کردوویە لە زیندانی جیهان شەشدەر\n\n\nزەمان ئەمڕۆ حەیاتی وەک مەسیحا کرد بە بەرمانا\nئەمەل ئەمڕۆ دەمی پشکووت بە تەسبیحاتی دانەی بەر\n\n\nزەمان ئەمڕۆ لە ناو ئەمواجی دەریایی فەلاکەتدا\nدەری خست گۆشەیێکی کوردی بێ ڕەونەق وەکوو جەوهەر\n\n\nچ کوردێ خوا موسەببیبیان لە قەعری بەحری قەهریدا\nبکا غەرقی کە تا ڕۆژی قیامەت دەرنەهێنێ سەر\n\n\nبە نەقد و جنسەوە قاروون سیفەت بڕوات و هەر گوم بێ\nوە یاخود هەر بسووتێ تا دەبێتە دانەیی ئەخگەر\n\n\nچ کوردێ بێ نەوایی ساحبی ئالامی فەقروددەم\nنەماوە قەترەیێ خوێنی ئەگەر بدرێتە بەر خەنجەر\n\n\nچ کوردێ لەم سەحیفەی ئەرزەدا خوێنی شەهیدانی\nدەکەن تەشریحی حاڵەتیان بەخەتتی وازحی ئەحمەر\n\n\nچ کوردێ کوللی فەردێکی بە تەمکین و بە چاڵاکی\nدەدەن حیرەت بە کێو و خەم بە قەددی ڕاستی ئەژدەر\n\n\nحیسابی زۆر و کەم نابێ لە ئەرزی کورد و کورد بکرێ\nبڕشتی گەر ببێ دەبڕێ هەزاران ڕەگ یەکی نەشتەر\n\n\nلەگەڵ ئەم ویسعەتی ئەرزە تەماشای کەنزی سابیت کەن\nکە بەردی پڕ لە ئەڵماسە کە خاکی مایەیی گەوهەر\n\n\nهەموو شاخێکی باغێکە لەسەر هەر ئەرزی ئاوێکە\nجینان هەروایە تێ فکرە ئەوە باغ و ئەوە کەوسەر\n\n\nلە وان و ئورمییە تاکوو دەگاتە خاکی لوڕستان\nلە بتلیس و دیاربەکر و جەزیرە تا خەتی سنجەر\n\n\nئەمە شەرقی شیمال غەربی جنووبی ساحەیی کوردە\nکە ئەم ئەرزە بە تۆزێکی دەڕێژێ دیدەیی قەیسەر\n\n\nبراگەل بێنەوە کوڕگەل دە هەڵسن کۆمەڵێ بگرن\nتەغافول بەسیە هەڵبگرن سەری غیرەت لەسەر بوستەر\n\n\nبە دەستی دڵ بپێچن دامەنی لوتفی ڕیجالانی\nحکوومەت تا لەسەر ڕێگەی تەعالیدا ببن ڕەهبەر\n\n\nزەمین بەرگی خەزانی داڕنی ئەم ئاڵ و واڵایە\nبەهاری کردە بەر بۆتە گوڵەندامێکی وەک کیشمەر\n\n\nنیهالان ڕوو پەڕەی ئەوراقی کۆنەی جوملە وەرگێڕا\nدەری خست سەفحەیی تازە حیسابی پڕ ئەکا دەفتەر\n\n\nنەسیمی سوبحدەم خۆش موژدە بێ موژدەی کە بۆ هێنا\nسەری شین و قوڕاوی ششت و مەیلی شادییە کیشوەر\n\n\nوەکووحەمدی دەخوێنن بولبولانی ئەم گوڵستانە\nچەمەن ئارایشی داوە گوڵاڵەی خستە تووی مێزەر\n\n\nئەمە بۆ دەرسی عیبرەت کافییە ئێوە و خوا بەخوا\nنەخوێنن دێری کۆنە سەتری تازە دەرئەخا مەستەر\n\n\nبە ڕێگەی ئیختیلافا هەر کەسێ چوو بێ سەر و شوێنە\nلە وادی ئیتتیفاقا یارە دەوڵەت ڕاحەتە یاوەر\n\n\nبە ناوی قەومەوە جەمعییەتی عیلمییەتان تەبریک\nئەکەم لە خوا تەمەننایی تەشەببووستان ببێ موسمەر\n\n\nئەوە ئێوە و ئەوە کورد و ئەوە ئەسبابی میللییەت\nلە تەعنەی خۆ بپارێزن بکەن ئەختاری مایەختەر\n\n\nلە ئێوە کتلەیی میسری لە پێشا بۆ چی زیاتر بوون\nکە دەریان خست لە زوڵماتا شوعاعی جامیعولئەزهەر\n\n\nلە شاران بۆ چی کەمتر بێ سولەیمانی سولەیمانی\nکە بەلقیسی نەبوو نەیخا لە عەکسی بەرقی شێری نەڕ\n\n\nموسەببیب حازرە ئامادەیە ئەسبابی عولوییەت\nتەشەببوس گەر ببێ ئاسن دەگاتە خاسەیی شەهپەڕ\n\n\nسپاردم وا بە ئێوە حەقم و ئێوەیشم سپارد بە خوا\nئەمانەت گەورەیە حیفزی دەکا هەم بەندە هەم داوەر\n\n\nئەما پێویستییە ئەم میللەتە عیرفان و ئەمنییەت\nئەمە بۆ سەڵتەنەت تەختە ئەوە بۆ مەفخەرەت ئەفسەر\n\n\nبپێچن دامەنی ئەمن و بکێشن یەخخەیی عیرفان\nکە لەم ڕوو پەردە دایە شاهیدی مەقسوودی کول موزمەر\n\n\nبە غەیری خزمەتی دین و وەتەن ئەسبابی چی تر بوو\nکە شوهرەتیان هەیە ئەسحاب و ئال و پیر و پێغەمبەر\n\n\nدە ئێوەش وا بە جیددی تێ بکۆشن تا وەتەن ئێوەش\nلە بابی ئیفتیخارا دابنێ هەریەک، بەیەک مەسدەر"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "قەسیدە", "poem_title": "پێی بەسەردا قەت مەنێن نامەرد بە عیزز و شانە ئەرز", "poem_description": "", "poem_text": "پێی بەسەردا قەت مەنێن نامەرد بە عیزز و شانە ئەرز\nخاکەکەی پاکی غوباری مەقدەمی جانانە ئەرز\n\n\nفەرشی ڕەنگینی گوڵستان ڕەشکی گوڵزاری جینان\nگەوهەری دەریایی سونعی حەزرەتی یەزدانە ئەرز\n\n\nدەم بە دەم بۆ حاڵی عالەم دێتە جۆش و گریەوە\nئەشکی سوور و سوێری بەحری ئەحمەر و عوممانە ئەرز\n\n\nدیم یەنارداغی وتم بێ شک سکی سووتا بە من\nمادەرێکی موشفیقە لوتفی لەگەڵ ئینسانە ئەرز\n\n\nجوودی حاتەم بۆتە ئەفسانە لە عالەمدا کەچی\nلوقمە نانێکی بەویش داوە لەسەر ئەم خوانە ئەرز\n\n\nئاسمان و مانگ و ڕۆژ و ئەنجومم دی تێگەییم\nساحبی خەیمە و سەرا و شەمعی ئاوێزانە ئەرز\n\n\nهەرچی دڵ مەیلی دەکا هەرچی نەفس لازمیەتی\nحازرە بۆ چی ئیتر کوفرە بڵێم ڕیزوانە ئەرز\n\n\nگەه سەری وەک کۆنە پۆشی سەوزە شاخی موددەتێ\nوەک موریدی نەقشبەندی سەرسپی بەندانە ئەرز\n\n\nبەم هەموو عەیبانەوە خەڵقی کە ئەچنە ماڵەکەی\nئەیگرێتە باوەشی خۆی ئەو هەموو عەیبانە ئەرز\n\n\nئەو هەموو بێ شەئنییە دەگری لەسەر شانی کەچی\nتێک نەچوو ئەمما لە حیرسا دەم بە دەم لەرزانە ئەرز\n\n\nگەر لە سەقفی گونبەدی ئەفلاکەوە سەیری بکەی\nسابیت و دەورانە ساف و هەم خڕە هەم پانە ئەرز\n\n\nدەردەخا ئەجناسی ئەشیا غائیبیشیان هەر دەکا\nچەند دڵی مەعموورە یا ڕەب ماڵی چەند وێرانە ئەرز\n\n\nزوبدەیی ئەولادی فەخری ئەنبیا بۆ کەم بوو بۆی\nکائیناتی سەر بە سەر بۆ کرد بەیەک کاشانە ئەرز\n\n\nئاسمانی کرد بە سەقف و ئەنجومی بۆ کرد بە مێخ\nکەهکەشانی کرد بە تاقی پێشی ئەو ئەیوانە ئەرز\n\n\nئەو مەهەی چونکە لە دڵدایە لەبەر چاوی نییە\nبەحری ئەشکی جارییە ئەمما دڵی خەندانە ئەرز\n\n\nئەو دەمە بۆتە زیارەتگاهی ئەفواجی مەلەک\nلێوی گەییە پێی و دەستی گەییە ئەو دامانە ئەرز\n\n\nهەر دەبوو بمزانیایە قووەتی ئەو ڕۆحەیە\nسیقلەتی بەم زۆرییە وەستاوی بێ بونیانە ئەرز\n\n\nحەمدی لادە لەم حیسابە کافییە بۆ تێگەییو\nمەنبەعی کوللی شتێکە مەنسەبی هەمووانە ئەرز"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "قەسیدە", "poem_title": "لە ترسی قەهری تۆ ڕەببی خەریکی شین و گریانم", "poem_description": "", "poem_text": "لە ترسی قەهری تۆ ڕەببی خەریکی شین و گریانم\nجگەر خوێنین و دڵ غەمگین و شێت و وێت و عوریانم\n\n\nبە دڵما فکری پرشنگی جەحیمی قەهری تۆ دەڕوا\nگڕێ دەگرم دڵی دۆزەخ دەسووتێ هەر بەسووتانم\n\n\nلە ئەفعالی منا ڕەش بوونەوە ئێسقان و گۆشت و پۆست\nبە ڕیشی سپیەوە هێشتا خەریکی سواغی ڕیشدانم\n\n\nنە ئەمرێکم بەجێ هێنا دڵی پێ خۆش بکەم جارێ\nنە خۆم لادا لە نەهیێکت موفەڕڕەح بێ کە ئیمانم\n\n\nجەهەننەم باوەڕم نایێ قیامەت من لە خۆی بگرێ\nئەڵێ ئالوودە ناکەم من بە پیسی حەیفە دامانم\n\n\nخەجاڵەت بووم لە ئاقاری گوناه ئالوودەیی من بوو\nگەلێ ڕوو زەرد و شەرمندەی بەرابەر نەوعی عسیانم\n\n\nپەشیمانی ئەگەر شاخی لە ئینسان دەرئەکرد بێ شک\nلە گەردوون توند دەبوو شاخم بە دڵ هێندە پەشیمانم\n\n\nحیسابی خۆم دەکەم قەسدم وەهایە خۆم بسووتێنم\nکە فکری بەحری ئیحسانت دەکەم پڕ ئاوە لێوانم\n\n\nئەمەند خاکم بەسەردا کرد لە سەردا ئەشکی خوێنم ڕشت\nبە کەیفی خۆم شوکر ئێستا لە خاک و خوێن غەڵتانم\n\n\nکەل و کۆم و شەل و شێت و فوتادە و پیر و داماوم\nبەجێ ماوم لە گەل چبکەم لەگەڵ هاوفکری شەیتانم\n\n\nشەپۆلمدا بە بەحری ڕوو ڕەشی و عوسیانەوە هاتم\nبە یادی قەترە ئاوێکی لە بەحری لوتف و ئیحسانم\n\n\nوەکوو کێوی گوناه هاتوومەتە بەر بارەگاهی تۆ\nکە موحتاجی بەقەد یەک پەڕڕەکاهی عەفوی غوفرانم\n\n\nبەجاهی شەوکەت و ئیجلال و قەدر و قودرەتت حەمدی\nببەخشە چونکە وەک بەردی دڵی دەریایی حیرمانم"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "قەسیدە", "poem_title": "لە مەوجی بەحری فیکرەتدا پڵوپووشانە گەردانم", "poem_description": "", "poem_text": "لە مەوجی بەحری فیکرەتدا پڵوپووشانە گەردانم\nلە ئەوجی نووری وەحدەتدا میسالی زەڕڕە حەیرانم\n\n\nدەڵێم بەحسی نەکەم عەقڵی کولی تێدا کە کوڵ بووبێ\nلە بازاڕی کەماڵم چی لە نەقد و جنس کە نوقسانم\n\n\nجگەر سووتاوم و توشنەی نماوی ڕەحمەتم دەشڵێم\nبە ئاهی سەردەوە خاکی بەسەرداکەم بە دامانم\n\n\nبیرونی دائیرەی دەرکە لە ئافاقی فەهم خاریج\nچییە و چۆنە و چ نەوعێکی بکەم تەعریفی نازانم\n\n\nکە مەخلووقی نیگاهێکی بەجارێ کائیناتی بێ\nلە عەقڵێکدا چلۆن وەسفی ئەگونجێ ماڵی وێرانم\n\n\nلیقایەک جوملە ئەجرامی سەماوی زەڕڕەیێکی بێ\nئەگەر وەسفی بکەم ئەلبەت بە ویسعەت ئاسمانانم\n\n\nبە ئەمرێکی بووە نەشبێ بە ئەمرێکی کە مەوجوودات\nدە بەحسی قودرەتی وا ناکرێ حەقمە کە نەتوانم\n\n\nزیایی جیلوەیێکی ئاگری بەردایە کێوی توور\nبە بەحسی کلکە توورێکم کە من مەعلوومە بریانم\n\n\nمەلائیک تێنەگەی بێ ئەنبییا بەو داخەوە چووبێ\nبەیانی ئەو شکۆهە قابیلە بیگرمە سەرشانم\n\n\nنە ڕۆحانی نە جیسمانی بە کونهی زاتیا زاتی\nنەبووبێ کەس بکا خاکم بەسەر من چیم کە ئینسانم\n\n\nکە بێمە سەر سیفاتی بێ نیازی دێتە گۆ خامە\nقەڵەم نیم من دەڵێ سەفحە منیش کەی عەرشی ڕەحمانم\n\n\nسەمیعێ بێ کە ببیێ دەنگی خشپەی مار و مێروولە\nلە شەرحیدا کەڕ و لاڵم ئەگەر سوحبان و لوقمانم\n\n\nعەلیمی کوللی شەیئێ نوقتەیی پەرگاری عیلمی بێ\nدڵۆپێکە بەیاناتم ئەگەر خۆ بەحری عیلمانم\n\n\nبەسیری ڕۆژی ئەووەڵ کردەوەی ئاخر شەوی دیبێ\nچلۆن وەسفی دەنووسێ بۆم ئەگەر بینایی چاوانم\n\n\nخەبیرێ بێ خەبەرداری خەیاڵی فاسدی دڵ بێ\nزمان دەشکێ لە وەسفیدا ئەوەندەی تۆزێ بزوانم\n\n\nخودایێ ساحبی ئەم عەدل و دادەی ڕۆژی مەحشەر بێ\nبەحەشری وەسفی ئەو وا من چی یارامە کە بڕوانم\n\n\nکە ناوی لەرز لە دڵ دێنێ پڕیشکی قەهرییە دۆزەخ\nبەسەر بەحسی سیراتا گەر بچم بێ شک دەچێ جانم\n\n\nفەسوبحانە لە خەللاقێ بەهەشت یەک شەممە لوتفێ بێ\nبەباسی غونچە بوو پشکووت دڵم وا گوڵم و خەندانم\n\n\nوەکوو ڕۆژێ کە گیرابێ بە ڕەش لەم مەتڵەعە حەمدی\nسەرت دەربێنە با عالەم بزانێ چەند پەرێشانم"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "قەسیدە", "poem_title": "بەرگی تاقەی شینی ئەمشەو کردەوە بەر ئاسمان", "poem_description": "", "poem_text": "بەرگی تاقەی شینی ئەمشەو کردەوە بەر ئاسمان\nناشێ بۆ زینەت بکا تەقلیدی ئەختەر ئاسمان\n\n\nمەشقی ئەبرۆ و ڕوومەت و پرشنگی چاوی ئەو نەکا\nبەم گەلاوێژ و هیلالە و بەدری ئەنوەر ئاسمان\n\n\nشەق بەرێ شێواوی شێوەی ئەو کڵاوە لارەیە\nبابدا سەد شیر و خورشیدیش لە ئەفسەر ئاسمان\n\n\nنەک بگرمێنی و ببارێنی لەبەرکا بەرگی شین\nقەت بە تۆ نابێ سکی بدڕێ بە خەنجەر ئاسمان\n\n\nتۆ کە دەرکەوتی وەکوو ڕۆژ ون ئەبن ئەستێرەکان\nتەم دەکا ئەوسا دەچێتە شکلی سێبەر ئاسمان\n\n\nئافەرم ئەی ئەرز هەڵتهێنا حەقیقەت ئەختەرێ\nمیسلی دەرناخا لە دەهرا گەر بخا بەر ئاسمان\n\n\nشەوقی پشکۆی ڕوومەتی تەئسیری کردە عوودی زلف\nبۆیە کون کون بوو میسالی تاسی مەجمەر ئاسمان\n\n\nنەشئەیی جامی شەراب و لەنجەیێکی تۆی نییە\nخۆر بەدایم خول بدا هەڵڕێژی کەوسەر ئاسمان\n\n\nشەوقی ئەختەر هەر وەکوو ڕێگا بە حەمدی گوم دەکا\nجیلوەیێکت لا دەبا ئەلبەت لە میحوەر ئاسمان\n\n\nمن حەسەد بەعزەن بە چاوی خۆم دەبەم سەیری دەکا\nچی بڵێم کەوتۆتە شەوقی عەشقی دڵبەر ئاسمان\n\n\nحەق نییە تەعنە لە ڕەفتاری بدەم بێ چارەیە\nگێژ ئەدا عوزری هەیە بێ پا و بێ سەر ئاسمان\n\n\nوەک فوتۆغراف خۆزگە عەکسی کردەوەی خەڵقی ئەگرت\nجا وەرە دەرخا سیجیلل و شەرحی دەفتەر ئاسمان\n\n\nئەم کیبارانە ببینێ چەرخی خۆی حاڵی دەبێ\nتا خەجاڵەت بێ کە چەند بوو سفرە پەروەر ئاسمان\n\n\nبۆ سەگێکی گەر فڕێ دا لوقمەیێکی چەور و نەرم\nتەوقی زەڕینی ببێ ئەیکاتە مل کەر ئاسمان\n\n\nهەر لق و پۆپی درەختی میوەدارە وشک ئەکا\nهەر خەریکە سەوز و تەڕ کا داری بێ بەر ئاسمان\n\n\nمن لەلام قەبرێکی تەنگە کێ دەڵێ ئەرز واسیعە\nخۆ سەری واگرتووە بەستوویە شەشدەر ئاسمان\n\n\nقەت خەڵاسیمان نییە مەوجێ نەدا بەحری وجوود\nغەرقی کا وەک کەشتی خستوویە کە لەنگەر ئاسمان"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "قەسیدە", "poem_title": "زەمین ئاڕایشی خۆیداوە بۆتە ڕوومەتی دڵبەر", "poem_description": "بۆ خاوەن شکۆ مەلیک فەیسەڵی یەکەم", "poem_text": "زەمین ئاڕایشی خۆیداوە بۆتە ڕوومەتی دڵبەر\nبە ئاهستەی هەوا دەیکا دەماغی عالەمێ موعەتتەر\n\n\nگوڵاڵەی ئاڵ و واڵا وا لە دەورەی بەزمی عالەمدا\nلە شەونم پیاڵەیان پڕ کردووە وەک ساقیی کەوسەر\n\n\nسەما هەر بۆ سەما ئەسبابی تاقەی شینی پۆشیوە\nکەواکیب بۆ نیسارە هەڵدەڕێژن شوعلە وەک گەوهەر\n\n\nوەکوو تاقی زەفەر زینەت دراوە کەهکەشان ئەمشەو\nلە ڕەقسایە قەمەر هەروا جریوەی دێ وەکوو ئەختەر\n\n\nچ شەوقێکە گڕی بەردایە خۆر ئاگر دەبارێنێ\nهەور چەترێکی هەڵداوە لەسەر ئەم ئەرزە بۆ سێبەر\n\n\nلە حیرەتدا وتم ئەم کائیناتە بۆ چی خۆی گۆڕی\nبە هاوین ئەم زەمینە چۆنی دەرکرد سەبزە وەک مووی سەر\n\n\nزەمین و ئاسمان کەوتوونە ئیستیرقابی تەنویرات\nخەلا یەکبارە نوورە ناکرێ فەرقی مونەووەرتەر\n\n\nتەقەی تۆپی سەلام و دەنگی موسیقا و دەهۆڵ یەککەوت\nوەهامزانی سولێمانی ئەبێتە جەننەت و مەحشەر\n\n\nکە گوێ ئەگرم بە جارێ هاتە هاتی کەوتە ئەم خەڵقە\nکە هات چی تاجدارێ بەرق ئەدا جەبهەی میسالی خوەر\n\n\nوتم کێیە ئەمە ئەم حیشمەتە لەم حەشرەدا وتیان\nئەمە شاهی عیراقە و ئەشرەفی ئەولادی پێغەمبەر\n\n\nمەلیک زاتی جەلیل و ئەقدەسی فەیسەڵ کە مەعقوولە\nبە شیرین عەبدی بێ خەسرەو ببێتە نۆکەری قەیسەر\n\n\nشەهەنشاهێکە ئەیوانی بەرابەر تاقی کەیوانە\nجیهاندارێکە دەرگاهی بەسەر بەحر و بەڕا نازیر\n\n\nبەسەر عەرشی عیراقا هەر بمێنێ سایەیی عەدلی\nهوما ئاسا لەسەر سەرمان خودایە ڕاگرێ شەهپەڕ\n\n\nمەلیک وا عالیم و عادیل بە مەجمووعی خەسائیل بێ\nفەخر نابێ بە زاتی ئەو نەکا تاج و نەکا ئەفسەر\n\n\nلە ئەوسافی جەلالەت ڕامەدە حەمدی قەڵەم چونکە\nبە توولە ئۆتۆمۆبێلی خەیاڵت نەک ببێ پەنچەر"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "قەسیدە", "poem_title": "کوردینە بێنە شوکری عەتییەی زەمانمان", "poem_description": "بۆ حەمدی بەگی بابان", "poem_text": "کوردینە بێنە شوکری عەتییەی زەمانمان\nکردی بە نۆبەرەی ژیانەوە ناوی ژیانمان\n\n\nشەوقێکی چەند کەسیفی هەبوو ماهتابی کورد\nهەر داڕزا بە دەفعەیێ ڕیزەی کەتانمان\n\n\nخۆشە ژیان لە داخی عەدو چونکە خائینە\nمانی نەمانمانە، نەمانی بە مانمان\n\n\nلازم ئەکا موسەببیبەکەی فەخری پێوەکا\nکورد مردبوو بە کوردی بفەرمووی ژیانمان\n\n\nڕەببی چ ساحیرێ بوو فسوونی لە ئێمە خوێند\nبەستوویە ناکرێتەوە بۆ حەقی زمانمان\n\n\nحەققی ژیانی ئێمە زەمان داوییە بەدەن\nوەرنە بە توولە ڕشتەیی بەست و بەیانمان\n\n\nئولفەت نەبێ خەیاڵی ئیتاعەت لە کورد مەکەن\nمەعلوومە سەر ڕەقین و ڕەقوتەقە مەکانمان\n\n\nئاهوویی بەڕ بە نیمەنیگاه سەیدی شێر ئەکا\nگەر نازی ئولفەتە ئەمە مننەت بە گیانمان\n\n\nقەیسەر بە ڕەنگی قەیسەری دانا بینایی زوڵم\nلێرانە ئاخری دەتەپی وەک تەپانمان\n\n\nوەک نەی نەوا بڵێین لە سەبادا بڵێن حیجاز\nلەم شۆرەدا کە ڕاستە سەراسەر قەوانمان\n\n\nسەد تیری میسلی دیجلە بهاوێژی گوم دەبێ\nوەک قەترە بێ لە قوڕنەیی بەحری کەوانمان\n\n\nشەش سەد تیر و تۆپی کینەوەران ورد و خاش ئەبن\nلەم شاخ و بەردەدا کە بە حوججەت خشانمان\n\n\nئەوسا تەجەللی هات و یەخەی گرتبووین کەچی\nدامانە بەر شەق و زلە تاکوو بەزانمان\n\n\nهاتۆتەوە دەخیلە دە داوێنی بەر مەدەن\nکەس گوێ نەداتە قەولی بەدی ناکەسانمان\n\n\nئەم ئاو و ئەرزە ئێمە هەمانە زەرع کرێ\nدەوڵەت دەبێ بە کۆڵکەش و شا بە سەپانمان\n\n\nئەم بێشەیە بە خاڵی مەزانن زەمانی بێ\nگوێ بگرە جا لە نەعرەی شێری ژیانمان\n\n\nئەو پیاوە گەورەیە کە لە کوردا بووە و هەیە\nفەخری بەشەر بووە، ئەوە ناو و نیشانمان\n\n\nئەییوبی ڕۆژێ بوو کە شوعاعی گەیشتە میسر\nبتلیس بەدرێ بوو کە بووە سایەبانمان\n\n\nئەحفادی ئێستە ماوە قیاسی بە کێ هەیە\nئەو عائیلە عەزیم و نەجیبەی بەبانمان\n\n\nجیسمی فنوون و ڕۆحی هونەر مەغزی هیممەتە\nحەمدی بەگی کە خاسی ئیرادەتیە شانمان\n\n\nعەبباسیان میسالی بەنی ئەردەلانی بوون\nقاجارییان قڕانە بە ساحێبقڕانمان\n\n\nخاقانی عەسری خۆی بوو کەریم خانی زەندی ڕەند\nمیرانەکان موقابیلی قیسمی کەیانمان\n\n\nکەوکەب نییە بە سنگی سپەهرا بەرنەبێتەوە\nکون کون بووە دەمێکە بە نووکی سەنانمان\n\n\nئێرانییان تەجاوزی بابانیان کە کرد\nمەعلوومە خۆ لە دەشتی مەریوان قڕانمان\n\n\nئەسکەندەری خەیاڵی جیهانگیری کەوتە سەر\nتەئریخ دەڵێ کە شاخی شیمالا شکاندمان\n\n\nکورد وەک مەڕێکە گورگی لەلا کەمترە لە سەگ\nنەک هەر بە ڕۆژ بە شەوان بێ شوانمان\n\n\nجوزئی نییە بە کوللی هەموو ئیختیاری کورد\nئیعلان ئەکەن لە دەستی ئەوایە عینانمان\n\n\nکورد شوکری ئەو عەتایە چ وەختێ تەواو ئەکەن\nئێستەش کە پڕ لە نان و نیعەمیانە خوانمان\n\n\nتا دیجلە بۆ زیارەتی خاکی مەقامی تۆ\nسیروان و زابە مورسەلی پاک و ڕەوانمان\n\n\nنێزیکی ساڵی شەشسەدە ئەم کوردە موتتەسیل\nبۆ نیعمەتی ئەوانە ڕووا بێ ددانمان\n\n\nبشکێنی خوا لە زیکری جەلیلی کە لا بدەن\nنووکی زمانی خامە و عەقدی بەنانمان\n\n\nهەر کەس بە دەنکە جۆیی زەڕی بێ ئەوە کەرە\nلوتفی ئەوانە گەندومە ئێستەش کە نانمان\n\n\nیا ڕەببی شەئنییان وەکوو بوو بوون ببێ مەدام\nسایەی ئەوانە تاجی سەر و نەجمی شانمان\n\n\nبا لێرەدا بمێنێ سەنا وەختی مەتڵەبە\nنەبڕێ لە گوێی زەمان و مەکان تا فیغانمان\n\n\nسەر بۆیە مەتڵەبە کە لە پێناویا بچێ\nهەر بۆ نیساری مەقدەمی ئەو ماوە جانمان\n\n\nتەعلیمی موفتی غیرە ئەکا قازی ئەم چەمە\nبازی میسالی بازیچەیە بۆ کەوانمان\n\n\nتو خوا برالە عەیبە تەغافول ئیتر بەسە\nتێ بفکرن لە بار و ببینن توانمان\n\n\nعالەم شەوانی کردووەتە ڕۆژی ڕۆشنا\nئەم ڕۆژی ڕۆشنایە بە نیوە شەوانمان\n\n\nلاتی خەڵق لە بتکەدە دایە میسالی بت\nکەوتوون لە لاتیا لە سوقاقا بتانمان\n\n\nخەڵقی جەهەننەمە بە بەهەشتی ئەکەن بە سەعی\nدەیکەین بە سەعی ئێمە بە دۆزەخ، جینانمان\n\n\nهەر فیرقەیێکی کوردە لە دەست ئۆردوویی زەلیل\nلەم ئەرزەدا غەریبە بەبێ میهرەبانمان\n\n\nلەیلێکی بێ نەهار و خەزانێکی بێ بەهار\nنابێت و نەبووە کافییە لەیل و نەهارمان\n\n\nچاو هەڵبڕن حیسابی زەمان و مەکان بکەن\nدەعوا بکەن حقووقی سەریح و عەیانمان\n\n\nکوردێ نەبۆتە دوژمنی کوردێ بە عومری من\nئەمما ببوون بە دوژمنی ئیقبالەکانمان\n\n\nئیزهاری دۆستی بە سەعاتێ ئەکا کە دۆست\nحەیفە نەناسرێ لە سرەی دۆستانمان\n\n\nبەدخواهی قەوم و خادیمی ئامالی خۆیە خەڵق\nتاکەی دەکەن بە قەولی بەدی دوژمنانمان\n\n\nوازیح وتم ئەمانە کە ئەمڕۆ ئیجاب ئەکەن\nهێشتا لە کوێیە ماوە تەمەننای نیهانمان"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "قەسیدە", "poem_title": "بێ سەر و سامان عەجەب دەریایەکی قەترانە شەو", "poem_description": "", "poem_text": "بێ سەر و سامان عەجەب دەریایەکی قەترانە شەو\nڕۆژی ڕەش بێ دۆزەخێکی موددەتی هیجرانە شەو\n\n\nکردەوەی دنیا کە هەر عەیبە دەبێ داپۆشرێ\nپەردەیێکی موختەسەر خاسی بەسەردا دانە شەو\n\n\nڕۆژی کردە پەردەوە باقڵ لە باخەڵ مانگی کرد\nبۆیە وا وەختی زەفافی ئەکسەری بووکانە شەو\n\n\nبەدری کامیل سەر لە گۆشە دەردەهێنێ هەر دەڵێی\nخێڵە ڕەشماڵی ڕەئیسی جوملە مەهڕوویانە شەو\n\n\nدەردەخا هەر کەس بە ڕەنگی خۆیەوە وەک سیم و زەڕ\nوەک محەک مەفتوونی تەدقیقاتی عوششاقانە شەو\n\n\nعادەتا هەر وەک سەحیفەی بێ سەوادە بەدری ڕووت\nحاشیەی هەر لازمە زلفی مەهی تابانە شەو\n\n\nهەر لە ئاوابوونی ڕۆژانایە ماتەم دەیگرێ\nعەرزی ئەندامی دەکا دیارە لە ڕەش پۆشانە شەو\n\n\nهەر شەوی میعراجی تەنها کائیناتە قیمەتی\nلەیلەتولقەدری موقابیل سەد هەزار ڕۆژانە شەو\n\n\nخاڵ و میل و چاوی خۆمی پێ بڕێژم فرسەتە\nپڕ دڵی چونکە جەواهیر سورمەیی چاوانە شەو\n\n\nڕۆشنایی گەر لە دڵتایە شەوە وادەی ویساڵ\nبۆ عیبادەت خەڵوەیێکی موشکیل و ئاسانە شەو\n\n\nحەق وەهایە تا قیامەت حەمدی باسی شەو بکەم\nچونکە ڕۆژی ڕۆشنی ئەهلی دڵ و ڕەندانە شەو"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "قەسیدە", "poem_title": "جوملە ئەجرامی سەماوی چاکر و سوڵتانە ڕۆژ", "poem_description": "", "poem_text": "جوملە ئەجرامی سەماوی چاکر و سوڵتانە ڕۆژ\nباعیسی بوونی گیاه و کافەیی حەیوانە ڕۆژ\n\n\nجیلوەگاهی نوورە هەر کەس تێکەڵی دنیا نەبێ\nخۆ لەبەر شێتی نییە تەنها لەسەر کێوانە ڕۆژ\n\n\nزلفەکانی با لەسەر ڕوو لابدا بۆ تەجرەبە\nبا بزانم ئەمشەویش ئاخۆ دەڵێن پەنهانە ڕۆژ\n\n\nمن لە پێ کەوتم لە دووی ئەو ماهە جا نۆبەی ئەوە\nکائیناتی پشکنیوە وێڵ و سەرگەردانە ڕۆژ\n\n\nئەم کسووفە توولی کێشا ئەی فەلەک فێڵێ نەکەی\nوا لە کوێتایە دەخیلە وەختی زوو بەردانە ڕۆژ\n\n\nتا بە قەد زەڕڕەم بمێنێ شەرتە مەیلی هەر نەکەم\nدابنیشێ گەر لە جێگەی حەزرەتی جانانە ڕۆژ\n\n\nشەمعی ڕووتی دیوە بۆیە ئاگری تێ بەربووە\nمەیلی سووتانی هەیە باقڵ وەکوو پەروانە ڕۆژ\n\n\nزلف و خاڵت بێتە داو و دانە ئەمجا تێدەگەی\nخۆی دەخاتە داوەوە بۆ خاتری ئەو دانە ڕۆژ\n\n\nیەک کەڕەت چاوی خوماری دڵبەری دیوە مەگەر\nمەست و مەدهۆشە خەریکی کەوتن و هەڵسانە ڕۆژ\n\n\nگەر بە ئومێدی ویساڵی شامی زلفی تۆ نەبێ\nسەر لەکەل دەرنایەنێ هەر نایەوێ ئەو مانە ڕۆژ\n\n\nڕۆشناییم من بە چاوی خۆم نەدی ڕۆژی فیراق\nهەر شەوێکی ڕووتە خەڵقی بۆ ئەڵێن تابانە ڕۆژ\n\n\nهێندە شەوقی دیدەنی نووری جەمالی تۆم هەبوو\nنەم ئەدی گەر هەڵبهاتایە لەسەر ئەم شانە ڕۆژ\n\n\nمن کە مەخمووری نیگاهی دیدەکانی مەستی تۆم\nلێوی لێ نادەم پڕیکا گەر لە مەی پەیمانە ڕۆژ\n\n\nخۆزگە خوا ڕەحمی ئەنایە دڵت و تەشریفت دەهات\nهەڵئەهات هەر ئەو سەعاتە بەم شەوی هیجرانە ڕۆژ\n\n\nهەر شەوی نەوعێ ئەدا زینەت بە ئەوجی ئاسمان\nماهی من هەر تێدەفکرم ڕۆژەکەی ڕۆژانە ڕۆژ\n\n\nبا عیلاجی مەتڵەعێکی تر بکەم تا تێبگەن\nمونکیری ئەهلی مەحەببەت شەو یەکێکە دوانە ڕۆژ"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "قەسیدە", "poem_title": "سەر لە جێگەی پێ دەنێ کوللی سەحەر مەستانە ڕۆژ", "poem_description": "", "poem_text": "سەر لە جێگەی پێ دەنێ کوللی سەحەر مەستانە ڕۆژ\nبۆ زیارەت دێتە کەعبە ئەو دڵە ئەو جانە ڕۆژ\n\n\nکەعبە چی کاشانەیێکە سەر لە پایەی عەرش ئەدا\nحەیفە بیکەی گەر بە نیمەی خشتی ئەو ئەیوانە ڕۆژ\n\n\nئەو شەوی میعراجە فەخری ئەنبیا دەعوەت کرا\nتاقە نانێ بوو خرایە سەر دەمی ئەو خوانە ڕۆژ\n\n\nشانی ڕاگرت ئەو دڵ و جانە کە پێی نایە سەری\nدەستیکەوت ئەم شەوکەتە ئەم عیززەتە ئەم شانە ڕۆژ\n\n\nدووپەلی ناڵی بوراقی ئەو شەوە لێکەوتبوو\nمن دەڵێم مانگە یەکێکیان و ئەوی تریانە ڕۆژ\n\n\nئەو شەوە ئەو ئیحتیرامە تا حەشر نابێتەوە\nگەر دەگیرێ بیکەنە قوربانی ئەم قوربانە ڕۆژ\n\n\nئەو شەوە فەرقی لەگەڵ ڕۆژا دەزانی چەندەیە\nهەر وەهای دانێ کە چۆڕێ شیرە شەو قەترانە ڕۆژ\n\n\nوەختی خاسی وەسڵی مەحبووبی جەنابی کیبریا\nهەر شەوێ بێ بۆی دەبێتە عاشق و دێوانە ڕۆژ\n\n\nئەم حیسابە حەمدی قووڵە قەت سەری لێ دەردەکەی\nعەقڵی پێ نەشکاوە هێشتا بەم هەموو عینوانە ڕۆژ"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "قەسیدە", "poem_title": "شوعلەیی ڕۆژی فیراقە ئاگری برژانی دڵ", "poem_description": "", "poem_text": "شوعلەیی ڕۆژی فیراقە ئاگری برژانی دڵ\nهەر نەسیبی دوژمنم بێ قرچەیی بریانی دڵ\n\n\nدڵ شکاوم فرسەتە قابیز بکێشە ئێستە ڕۆح\nفەرقی پێ ناکەم ئەگەر بمرم لە هەوڵی ژانی دڵ\n\n\nناوی عەشق ئەرز و سەمای هێناوەتە لەرز و سەما\nبۆتە جارووکەش کەچی بۆ کولبەیی وێرانی دڵ\n\n\nڕۆحی خاقان و گوڵی فەغفوور و مەغزی قەیسەرە\nئەم خەمیرە بۆیە غەڕڕایە نەشئەی فنجانی دڵ\n\n\nچاوی لەبڕێزی سرشکی شادییە ساغیرکەشی\nقەهقەهەی مینا نەخاتە بەر کوڵی گریانی دڵ\n\n\nهەر ئومێدێکی چرۆیێ داغی هەریەک غونچەیێ\nمەحبەسی ئەربابی مەعنا باغە وەک زیندانی دڵ\n\n\nمیسلی نەی شێرانی دڵ هەر یەک نەوایێ لێ ئەدەن\nوەک جلووسی ساڵی تازەی کردبێ سوڵتانی دڵ\n\n\nئەمری سوڵتانان هەموو تەکلیف و قەید و زەحمەتە\nتووڕەیی ئازادی و ختوونی شادییە فەرمانی دڵ\n\n\nدەرکی بێ چاو، حیسسی بێ دەست، سەیری بێ پێکەی ئەکا\nئافەرم بۆ دیدەن و بۆ حیسس و بۆ سەیرانی دڵ\n\n\nڕۆحی بێ ئیدراک و وێڵ و هەرزەگەردم بۆ چییە\nساحبی تەمکین و دەرکە دەیکەمە قوربانی دڵ\n\n\nڕۆح بە هاتووچۆیی ئەو وەک توتیی چۆتە قەفەس\nبۆ فڕین ئامادەیی وەستاوە تا وەستانی دڵ\n\n\nسەیری کەن پووش و پەڵاشی ڕوویی لافاوی بەهار\nعاشقی تەمسیل ئەکا کەوتۆتە بەر جەریانی دڵ\n\n\nسووڕەتی هەرچی کە چاوم دیویەتی گرتوویەتی\nڕۆژ دەڵێی زیزانەیە کەوتۆتە سەر خەرمانی دڵ\n\n\nمیحوەری ڕۆحە و ڕەئیسی هەیئەتی بەزمی وجوود\nبا وجوودا عەرشی ڕەحمانە ئەڵێن عینوانی دڵ\n\n\nعەشقە، شۆرە، سەوزە، سوورە، شینە، عەیشە، شادییە\nفیتنەها گرتوویەتی لەم سەفحەدا دامانی دڵ\n\n\nئەو زەمانە بۆ هەموو دەردێ دەوایان دادەنا\nئەهلی حیکمەت دەردیان داناوە بۆ دەرمانی دڵ\n\n\nحەمدی ڕەنگە دڵ پەری بێ دەست لە کاری قەت مەدە\nگرتنی شێتی دەبەخشێ هارییە بەردانی دڵ"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "قەسیدە", "poem_title": "چۆن زمانی خامە نەشکێ نەپچڕێ ڕشتەی خەیاڵ", "poem_description": "", "poem_text": "چۆن زمانی خامە نەشکێ نەپچڕێ ڕشتەی خەیاڵ\nکاسەیی پڕ مێشکی کەللە بۆ نەبێ یەکسەر بەتاڵ\n\n\nحامیی قەومی زەعیف و عامیلی عەدل و ئەمان\nوا لە کوێ چۆنی بنووسم چۆن بنێرم عەرز و حاڵ\n\n\nچۆن لەژێر ئەم سێبەری گەردوونی دوونە دەرنەچم\nخەسمی مادەرزادی قەومم ساحبی عەزمە و کەماڵ\n\n\nچۆن لە ساحێب قودرەتی نەوعی بەشەر تەعنە نەدەم\nبۆ لە بەختی ئێمەدا ئەمڕۆ هەموویان کەڕن و لاڵ\n\n\nبۆ بەژێر بەحرا دەڕۆن و ئاسمانان کەشف دەکەن\nبۆ چی ناکەن کەشفی دەردی کوردی بێ چارەی شیمال\n\n\nسەیری ناکەن وەک نیگاری لەوحی تەئریخی بەشەر\nنەقشی کوڕڕەی ئەرز ئەکا وەک بەحری ئەحمەر خوێنی ئاڵ\n\n\nکێ لە قانوونی بەشەردا دیویەتی ڕاستی بڵێ\nبێ قەباحەت خوێنی ئەم کوردە لە کوللی کەس حەڵاڵ\n\n\nبۆ بە دارا بکرێ پیاوی تێگەیشتووی قەومی کورد\nبۆ بنێژرێ نەوجەوانی پێگەیشتووی وەک نیهال\n\n\nلەحزەیێ نەبڕا لە بەدخواهانی ئەم قەومە فەرەح\nخێر خواهیش نەبوو ئانێ وا بەبێ حوزن و مەلال\n\n\nدرزی ئەرزێ هەر نییە ئێسکێکی کوردی تیا نەبێ\nسەگ نییە نەیخواردبێ گۆشتی ژنێکی یا مناڵ\n\n\nوا بە خوێناوی سرشک و خامەیی خامی موژەم\nئەم عەریزەم نووسی نامەرد بۆم بەرە بادی شەماڵ\n\n\nبیبەرە مێشکی هەموو ئەفرادی قەومی کوردەوە\nتا لە قوڕ نیشن لە ڕۆژی ماتەما ئال و عەیال\n\n\nڕۆژی تەئریخی لە بیست و چواری مارتا واقیعە\nڕۆژی ماتەم ڕۆژی قوڕپێوانی کوردە کوللی ساڵ\n\n\nقەت برا نابێ گلە لەم قەومی خۆتانە بکەن\nدەردەدارن بۆیە ناگەن بۆ ڕەفیقانیان بە باڵ\n\n\nدەست لە شەرحی دەردی کورد هەڵبگرە حەمدی چاترە\nنەک بکا نەقلت هەتا ڕۆژی حەشر جەڕی مەقال"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "قەسیدە", "poem_title": "بە هەر لادا کە ئەنواڕی درێژە بۆ ڕجا دەستی", "poem_description": "", "poem_text": "بە هەر لادا کە ئەنواڕی درێژە بۆ ڕجا دەستی\nیەدی بەیزایی مووسایە کە دەربێ بۆ عەتا دەستی\n\n\nبە ماهی نەخشەب و باڵی هومایی دەوڵەتی دانی\nلە هەر لایێ کە یەک ڕوویی ببێ یا بێ ڕیا دەستی\n\n\nلەسەر عەرزی موحیببەت گەر حکومەت دابنێ ڕەسمی\nکەسێ شەققولقەمەر ناکا بەرێ بۆ مەرحەبا دەستی\n\n\nبە قانوونی تەبیعەت ئێستە باقڵ میسلی دەستی دز\nلە بندا ئەیبڕن گیرا لە بازاڕی وەفا دەستی\n\n\nسەدایی ئەلقوبوولم هاتە گوێ لەم ئاسمانانە\nلە میحرابی برۆی تۆدا کە بردم بۆ دوعا دەستی\n\n\nنەڕێژی تا زەمان خوێنی هەزاران عاشقی شەیدا\nچلۆن پێیی حەنایی کا بکا ئەنگوشت نوما دەستی\n\n\nلە تۆفانی بەڵادا چەندە بێ باکن خەراباتی\nئەڵێی ئەم فیرقەیە ئیرسەن هەیانە بۆ شنا دەستی\n\n\nخەلەل نادا بە قووەی ئەهلی هیممەت زوعف و ڕەنگ زەردی\nکە کاهی ڕادەکێشێ نیشیە خۆ کارەبا دەستی\n\n\nچ پەروامە ڕەقیبانت ئەگەر فیرعەون و هامانن\nکەلیمە عاشقی پیرت کە نایە سەر عەسا دەستی\n\n\nلە نووری مەی کە جامێکی بلوورین پڕ ئەکا ساقی\nئەڵێی دێنێتە دەر ڕۆژێ لە مەتڵەع وەک چرا دەستی\n\n\nلە یەخخەی شەو کە سەر دێنێتە دەر ئەم ماهی تابانە\nئەڵێی جانانە دەردێنێ لە گیرفانی کەوا دەستی\n\n\nهەتا کەی حەمدی بۆ شەوکەت لە ئەحواڵی زەمان دەدوێ\nکە وەختی ڕۆیینە هەڵمەت بەرە بۆ ئاشنا دەستی\n\n\nچ ئەمڕۆ بێ چ سبحەینێ چ تۆ چی کافەیی مەخلووق\nلە وادی مەحشەرا وێڵن هەتا ئەو دەردەخا دەستی\n\n\nکەوایە فرسەتە لەم مەتڵەعە وەک پارسای پارس\nسەرت دەربێنە بۆ عەرزی تەمەننا بۆ سەنا دەستی"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "قەسیدە", "poem_title": "دانی نەماوە ئاشی جیهان ئاش بەتاڵ ئەکا", "poem_description": "", "poem_text": "دانی نەماوە ئاشی جیهان ئاش بەتاڵ ئەکا\nیا فاشی ئەم سەرائیرە بۆ ئینفیعال ئەکا\n\n\nئەحواڵی ئەم زەمانە لە کایەی مناڵ ئەچێ\nدنیایەکی چ پووچە لە زەرفی بەتاڵ ئەچێ\n\n\nلەم باغە هەر دەمە کە دەگا میوەیی دەڵێی\nئەم کۆنە گومەزە لە دوکانی بەقاڵ ئەچێ\n\n\nنەقس و کەماڵی خەڵقی جیهان موعتەبەر نییە\nهەر دوو موحەققەقە کە بەدەستی زەواڵ ئەچێ\n\n\nگەه ڕۆژە وا دەبێ بە ئەسیری زەڵامی شەو\nگەه بەدری کامیلە کە بەدەردی هیلال ئەچێ\n\n\nئیقبال و شومی تابعی عیلم و جەهل نییە\nڕێکەوتە بازە ئەمڕۆ سبەینێ لە داڵ ئەچێ\n\n\nئەیوانی جەم کە هەمدەمی کەیوان بوو موددەتێ\nئەمڕۆ بەپەستی خانەخراپە لە چاڵ ئەچێ\n\n\nئەو نەونەمامە سێبەری دوێنێ لە ناز ئەکرد\nئەمڕۆ لە ئاگرایە لە چیلکە و چەواڵ ئەچێ\n\n\nبێ لێوە ئەم جیهانە تەماشا کە نەیژەنی\nبینایی کوێرە ئەفسەحی دایم لە لاڵ ئەچێ\n\n\nهەر ناڵە وا لە بورجی جەلالا وەکوو هیلال\nهەر ماهە وا لە کونجی مەلالا لە ناڵ ئەچێ\n\n\nبازاڕی دەهرە قیمەتی ئەشیا بە جێگەیە\nمێشێ گەیشتە ڕوویی نیگارێ لە خاڵ ئەچێ\n\n\nدنیا هەناسەیێکە نەچووبێ نەهاتبێ\nحاڵێکە بوو بەچی کە لە عالەم بە حاڵ ئەچێ\n\n\nبەو عومرەوە کە بوویەتی نووحی وتوویەتی\nدنیا لە ڕیحلەتا لە خەوی بێ خەیاڵ ئەچێ\n\n\nبڵقی سەر ئاوە کاکە جیهان تێ بفکرە تۆ\nبۆ کەس نەبوو بە ماڵ و نە بۆ کەس لە ماڵ ئەچێ\n\n\nخۆ لابدەن لە باری گرانی حقووقی خەڵق\nبنواڕە هەڵگری کە لە فیلەی حەماڵ ئەچێ\n\n\nنەگبەتییە ئەو کەسە کە عیززەتی نەفسی عرووج ئەکا\nشامی مەلالی بۆیە لە ڕۆژی جەلال ئەچێ\n\n\nبۆ نەفعە خواشناسی عیبادەت ڕیایییە\nتەقوایی ئەم زەمانە بە نرخی وەباڵ ئەچێ\n\n\nبانگێکی تر لە غەیبەوە ئێستا کە هاتە گوێم\nهێندە زوڵاڵە دەنگی لە دەنگی بیلال ئەچێ\n\n\nزووتر لە بێ نەوا بە مەنافیع دەگا غەنی\nئەم تا بە پێ تەنەززول ئەکا ئەو بە باڵ ئەچێ\n\n\nئەلحەشر و وەلقیامە جیهان ئاخرە دەڵێ\nلوقمەی حەرامی ئیمڕۆ بە نرخی حەڵاڵ ئەچێ"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "قەسیدە", "poem_title": "ئەی وەتەن ڕۆم و عەجەم موشتاقی کوردستانتە", "poem_description": "", "poem_text": "ئەی وەتەن ڕۆم و عەجەم موشتاقی کوردستانتە\nئیفتیخاری میللەتی کورد شەوکەتی عینوانتە\n\n\nبەستە سەربەرزی ئێواران و سبەینان مانگ و ڕۆژ\nوەک نیشانی ئیفتیخاری سنگ و نەجمەی شانتە\n\n\nبەرق ئەدا و ئەڕژێ وەکوو ئەمواجی گەوهەر چەشمەکان\nئاوە یا ڕۆحی ڕەوانی چەشمەیی حەیوانتە\n\n\nئاوە یا نوورە لە عەکسی خۆر کە دەبریسکێتەوە\nئەهلی حیکمەت وا دەزانێ دوڕڕەکانی کانتە\n\n\nگوڵگوڵی سوور و سپی خاڵخاڵی خاکی ڕەش ئەڵێی\nپۆدرەیی ڕوخسار و سورمەی ڕشتنی چاوانتە\n\n\nعاشقی ڕەنگی خەزانی تۆیە بۆیە دێ بەهار\nفەسڵی هاوین گەرمی مەیلی بەفرەکەی زستانتە\n\n\nبۆ چی ئەنباری زەخیرەی کائیناتە شارەزوور\nشەهربازاڕ خوانی میوانە لەبەر میوانتە\n\n\nباسی میوەی تۆ دەکەم بۆیە قەڵەم هاتۆتە بەر\nبەستەکانم بستەیی ئەهلی دڵ و عیرفانتە\n\n\nبۆ ئەمەی جارێ بەسەرتا پێ نەنێم ئەفکاری من\nیا بەسەر ڕۆیشتنە یا سەربەسەر هیجرانتە\n\n\nپڵپڵەی پشتێنی زێڕینی حەبیبی قەومی کورد\nزڕزڕە و پشتێنەیی بەردینی قەد شاخانتە\n\n\nپۆیە سیروان و زەرب بۆ شاڵی چۆغە و ڕانکت\nوەک حەریر دیجلەی جەزیرە با ئەدەی بۆ تانتە\n\n\nکورد کوڕەکاژاوی لووتی وا بڵند کردۆتەوە\nهەر وەکوو شەمزینی بادین ئارەزووی بەرزانتە\n\n\nئاسمان و شاخی بەرز و سەتحی ئەرزت دەردەخا\nماڵی کوردیت و ئەوە دیوار و حەوشە و بانتە\n\n\nپەیکوڵی تا قەسری شیرین ڕاکشاوە پێی کوڵی\nدەستی قەندیلت درێژە بۆ چراچی وانتە\n\n\nپیرەمەگروون تاجی شاهانەی بەسەر بەرزی فڕاند\nتەم دەماوەند داگرێ مەحجووبی هەورامانتە\n\n\nخەتتی دیوانی شکستەی گرد و لووتی بەرزی شاخ\nوازیحە بۆ سەربەخۆیی توڕڕەیی فەرمانتە\n\n\nجار بە جارحەمدی گلەت گەر لێ بکا ناحەق نییە\nجەردە ڕامەگرە نەڵێن خەڵقی کە جانی جانتە"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "قەسیدە", "poem_title": "بولبول بە خەندە دێت و دەڵێ دەی بڕایەوە", "poem_description": "", "poem_text": "بولبول بە خەندە دێت و دەڵێ دەی بڕایەوە\nشاخی درەختی عومری شکۆفە ژیایەوە\n\n\nتەقلیدی دیدەکانی منی کردووە زەمین\nهەرکۆرە شێوە چەشمەیی تێدا ژیایەوە\n\n\nنەورۆزە جەژنە بۆیە چراخانی عالەمە\nیا ئاگری لە عومری شیتا چوو کوژایەوە\n\n\nعەرعەر لە لەنجەدایە لە ڕەقسایە سەروەکان\nبەرگی چەمەن لە ڕەنگی زموڕڕود کرایەوە\n\n\nخەیرولخەلەف نیهالی لە جێدایە سەوز و تەڕ\nداری بە بەفر و بادی زمستان شکایەوە\n\n\nگوڵ دەستی یاسەمینی لە ملدا بە شەرمەوە\nفەرمووی زەمانی بولبولە جا بێتە کایەوە\n\n\nوا تێدەگەم لە بەزمی چەمەندا چراچییە\nلالە کە ڕۆنی شەونمی کردە چرایەوە\n\n\nبۆ گەردەنی هەمیشەبەهارە کە زلفییە\nعوقدەی دەمی سییاهی ڕەیاحین کرایەوە\n\n\nقەترانی تێ تکاوە ئەگەر داغی دڵ نەبێ\nیا سورمەیە بە دیدەیی نێرگس گەشایەوە\n\n\nلیمو قەدەح لە چاوی ترنجە کە نۆشی کرد\nبەدمەست و سەرکەشە بەشی خورما نەمایەوە\n\n\nهەنگامی وەسڵە شەست پەڕ و مینا بەیەک ئەگەن\nپەردەی زەفافە قەوس و قەزەح ڕاکشایەوە\n\n\nگەردن کەچە وەنەوشە لە زەنبەق سەلام ئەکا\nنیلوفەرە بە قەهقەهە لێوی کرایەوە\n\n\nبووکانە ئەرخەوانە لە تارایی پەمبەیی\nخوێنی دڵی بە غەمزەیی نەسرین تکایەوە\n\n\nچەترێکی بێ بەرە کە درەختانی نارەوەن\nخیوەت کە دووبەرە نییە سێبەر بە لایەوە\n\n\nگریەی عینەب بە باوەشی بادامەوە دەڵێی\nتیفلێکی شیرەخۆرە بەبەر مەمکی دایەوە\n\n\nهەر عەتری بیدمشکە نەسیمی سەحەر کەدێ\nنەی دێتە ڕەقس و لەنجە دەخاتە سەمایەوە\n\n\nخوێنی ئەمەندە گەرمە گوڵی ئاتەشی سەحەر\nلوئلوئی شەونمی لە مەراقا توایەوە\n\n\nپەستی مورادە حیکمەتە باڵایی شۆڕەبی\nوەر نە جوانە قامەتی بۆ چی چەمایەوە\n\n\nکەو کۆساری گرتووە سەحرایە مەسکەنی\nهودهود بە تاج و حاجی بە شان و عەبایەوە\n\n\nتەبریکی ساڵی تازەیی بازە مرادی کوند\nهاتۆتە دەر لە خەڵوە بە ڕیشی ڕیایەوە\n\n\nحەمدی نەبێ خولاسە بە جەمعی خەلایقا\nعومرێکی تازە لەززەتی تازە بەشایەوە"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "قەسیدە", "poem_title": "مەکتەبە چاوی وەتەن بیلبیلەی تیفلی میللەتە", "poem_description": "بۆ مەکتەب", "poem_text": "مەکتەبە چاوی وەتەن بیلبیلەی تیفلی میللەتە\nگەر نەبی مەکتەب وەتەن کوێرێکی ساحێب زیللەتە\n\n\nخەڵقی تازە پێگەیشتووی میللەتن ئەم مەکتەبە\nهەر وەکوو باغە موعەللیم باغەوانی سنعەتە\n\n\nبورجی ڕۆژی ئاسمانی دەوڵەتە مەکتەب ئەگەر\nئارەزووتانە وەکوو ڕۆژ شوعلەوەر بن فرسەتە\n\n\nتەربیە و تەعلیم ئەباتە ڕیزی ئینسان وەحشیان\nبێ عیلم ئینسان لە ژێر بارا خەریکی میحنەتە\n\n\nماڵی مەکتەب ڕەببی ئاوا بێ خەزێنەی جەوهەرە\nتا هەڵی کۆڵی هەر ئەشیا و کیمیا و حیکمەتە\n\n\nمیللەتی کورد وا بە شیددەت ئینتیزاریمان ئەکەن\nتێبگەین و پێبگەین زەحمەت نەتیجەی ڕەحمەتە\n\n\nئیفتیخار ئەووەڵ چرۆی ئەم باغەیە ئەووەڵ بەری\nهەر دەمی تامێ ئەدا هەرجێ بەجێ پڕ قیمەتە\n\n\nهەر کەسێ مەکتەب بە ئەرزێکی موقەددەس دانەنێ\nدیارە حەمدی ئەو کەسەش مەحکوومی جەهل و نیگبەتە"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "قەسیدە", "poem_title": "وەک هەوا کەوتوومە گێژی گونبەدی ئەفلاکەوە", "poem_description": "جەنگی دەربەندی بازیان", "poem_text": "وەک هەوا کەوتوومە گێژی گونبەدی ئەفلاکەوە\nڕەببی بیبینم وەکوو کیسرا بە سینەی چاکەوە\n\n\nبۆ کەسێ تا سەر وەفاداری نەبوو بێ مروەتە\nسەیری ئەسکەندەر دەکەن ڕۆیی بە مشتێ خاکەوە\n\n\nچاکە دایم هەر لە پێناوی خراپا ڕۆییوە\nگەوهەری دەریا بە دایم وا لەژێر خاشاکەوە\n\n\nهەر شکستی ئەهلی مەعنای مەتڵەبە دەورانی پیر\nڕەش دەخاتە سەر سپی پیسی ئەکاتە پاکەوە\n\n\nئینتیقامی خۆم دەسێنم جەهل ئەگەر مانیع نەبێ\nشوعلەیی ئاهم دەنێمە خەرمەنی ئیدراکەوە\n\n\nخەرقەیی شاه و عەسای مووسا لە لام بێ شەوکەتە\nفەخری ئێمە وا بە کەوڵی پۆست و دار مەششاکەوە\n\n\nعیبرەتە ئەربابی غیرەت تێبگەن من چی دەڵێم\nئەهلی عیسمەت حەپسە سەربەستی بە لای بێ باکەوە\n\n\nقەومەکانی ڕوپیەخۆرم دێنە بەرچاوم ئەڵێن\nگەر بە جۆ بمرێ شەهیدە سەگ بە گۆشتی لاکەوە\n\n\nلاتن و لۆتی نەفامن بۆ نیشات و مەنفەعەت\nدەبنە قوربانی سەگێ بێ شک بە باب و داکەوە\n\n\nبۆ نەمانی دین و غیرەت هیممەتی کورد و عەرەب\nوا بەسەر لەوحەی کیتابی حەسرەتی ئەتراکەوە\n\n\nتا دەبێتە مولکی ئەربابی حەمییەت کەم دەکا\nئاگری تاجر دەنێتە خەرمەنی مەللاکەوە\n\n\nشەرتە تا ڕۆژی قیامەت دەست لە ئەژنۆ بەرنەدەم\nسەر لە قوڕ نێم بۆ سیادەت بەم دڵەی غەمناکەوە\n\n\nبۆ دلێری حەزرەتی مەحموود مەمدووحی جیهان\nتاقە یەک گوڵ بوو بە فەرقی پیری ئەحمەد کاکەوە\n\n\nبۆ دوو مەحمودخان ئەمیری سەرحەدی ڕۆم و عەجەم\nبوونە ئەسحابی قوڕەیش و چوونە سیلکی چاکەوە\n\n\nساڵی تەئریخی دەپرسی «أل کاک احمد غریب»\nکەوتە عالەم دڵ حەزین و دیدەیی نمناکەوە"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "تەرجیعبەند", "poem_title": "ئەم سەراپەردەیە کە بەرپا بوون", "poem_description": "", "poem_text": "ئەم سەراپەردەیە کە بەرپا بوون\nمانگ و ڕۆژی هەڵات و ئاوا بوون\n\n\nئەم نجوومە کە سابیتە و سەییار\nئەم شەهابانەیان کە ئەفشا بوون\n\n\nئەهلی باڵا کە پێی ئەڵێن مەلەکووت\nلە بەڵای لابەلا کە وەک لا بوون\n\n\nئەم خەلایە کە پڕ لە ئەسواتە\nئەم هەوایانە گێژ و سەودا بوون\n\n\nئەم زەمینە بە شاخەوە گردی\nگەوهەرێ بوو کە غەرقی دەریا بوون\n\n\nئەم وجوودە یەکی کە نەوعێکە\nلە ئەزەل یەک نەسەق لە ئەشیا بوون\n\n\nقیسمێ حەیوانی ناتیق و ناهیق\nوەک گژ و گیا کە جوملە ئەحیا بوون\n\n\nکفر زاهیر نەبوو لە باتیندا\nکە یەهوود و مەجووس و تەرسا بوون\n\n\nهەموو یەک قەول و یەک زمان و یەک دڵ\nبێ تەفاوت بە حەڵقە وەستابوون\n\n\nئەمە بوو زیکریان بە یەک شێوە\nهەرچی زیڕووحی پەست و باڵا بوون\n\n\nلە ئەزەل تا ئەبەد خوا خوایە\nجیلوەیێکە کە پڕ دوو دنیایە\nیا ئیلاهی بە قەدری تۆ بێ شک\nما عرفناک حق معرفتک\n\n\nئەو کیبارانە سەر لە ئەفلاکن\nکە لە ڕێی ئاشنایی یا خاکن\n\n\nئەو ڕەسوولانە واقیفی سڕ بوون\nمەوریدی واریداتی لەولاکن\n\n\nئەو ڕیجالانە سابیتە کە لەگەڵ\nکەشفی سڕڕی نەدیدە سکماکن\n\n\nئەو گەدایانە وێڵن و مەجنوون\nوەکوو لەیلا کە شۆخ و بێ باکن\n\n\nئەو بڵند هیممەتانە دنیایێ\nکە دەبەخشن کەچی بە ئیمساکن\n\n\nتاجدار و قەلەندەر و دەروێش\nکە عەلەمداری داری مەششاکن\n\n\nئەو عیبادەی کە لە کونجی وەحدەتدا\nکە بە شوهرەت لە عالەما تاکن\n\n\nئەو ئەدیبانە موجدی ئەدەبن\nکە لە ئەهلی تەمیز و ئیدراکن\n\n\nبا خسووس ئەو خودا پیاوانەی\nمولهیمی نەعبدو وە ئییاکن\n\n\nپڕ دەم و پڕ زمان و دڵیانە\nهەموو بەم زیکرەیە فەرەحناکن\n\n\nلە ئەزەل تا ئەبەد خوا خوایە\nجیلوەیێکە کە پڕ دوو دنیایە\nیا ئیلاهی بە قەدری تۆ بێ شک\nما عرفناک حق معرفتک\n\n\nهەردوو چاوم لە پڕ کە هەڵهێنا\nبەزمی عالەم بوو مەیکەدەی دنیا\n\n\nوەک قەدەح خۆر لە نووری سەر شار\nخوم ئوفوق ئاسمان وەکوو مینا\n\n\nعامیلێ بوو جەلالەتی ساقی\nکە دەسووتا بە شەوقی ئەو سینا\n\n\nلامەکان بوو کەچی مەکان بێ ئەو\nنەبوو ڕۆحی بۆ جیسمی کول سوکنا\n\n\nبە مەیی نابێ ئەو چەمەی نابی\nکە بکا ڕیزە ئیستیخوان ئەحیا\n\n\nزیندە و مردە ساکیت و سامیع\nمەست و هوشیار و جاهیل و بوڕنا\n\n\nجوملە پۆشانی وادیی عیففەت\nبادەنۆشانی مەحفەلی کوبرا\n\n\nساحێبی جاه و حیشمەت و سەتوەت\nچ ئەدنایی چ ئەوسەت و ئەعلا\n\n\nهەموو مەجزووب و بێخود و حەیران\nهەموو مەفتون و عاشق و شەیدا\n\n\nبە چەغانە و دەف و نەیی ئەم نەزمە\nچەند خۆشی دەکەن بە بەستە ئەدا\n\n\nلە ئەزەل تا ئەبەد خوا خوایە\nجیلوەیێکە کە پڕ دوو دنیایە\nیا ئیلاهی بە قەدری تۆ بێ شک\nما عرفناک حق معرفتک\n\n\nهەموو بەم فیکرە ماسییان و تیوور\nمەلەوانی هەوان و قەعری بحوور\n\n\nلە گەڵاکانی ئەم درەختانە\nئەم کەلامە غەریبە دێتە زهوور\n\n\nگڕی ئەم شەوقەیە هەموو دەگرن\nمەعدەنی مایع دەبنە ناشیدی نوور\n\n\nبەحری ئەحمەر لە سەفحەی ئەرزا\nشەرحی وازیح دەکا بە خەتتی سوور\n\n\nسەیری چەند سەیرە حاڵی ئەم عەشقە\nبێ وجوودی وجوودە بێ حزووری حزوور\n\n\nخودا نەناسینمە خودا ناسین\nدەرکە بێ دەرکی بێ شعووری شعوور\n\n\nتا فەلەک شەرحی ئەم کەلامە دەکەن\nکە خەم و پێچ ئەدەن بوخار و بوخوور\n\n\nئەم جەمادانە بۆیە بوونەتە بەرد\nکە نیانە بە خوێندنی دەستوور\n\n\nئەم سوئالەی نەکردبوو مووسا\nوەختە بوو بۆخۆی بێتە سورمەی توور\n\n\nوا لەسەر کۆی جوودی حەزرەتی نووح\nئەم کەلامە دەڵێن لەگەڵ ئاسوور\n\n\nلە ئەزەڵ تا ئەبەد خوا خوایە\nجیلوەیێکە کە پڕ دوو دنیایە\nیا ئیلاهی بە قەدری تۆ بێ شک\nما عرفناک حق معرفتک\n\n\nوا مەزانن ئەمەندە پڕ جۆشم\nساحبی دەرک و عامیلی هۆشم\n\n\nگەه لەگەڵ سالیکانی مەسجید دام\nگەه لە مەیخانە مەست و سەرخۆشم\n\n\nگەه لە زیکرام لە تەکیە شێخانە\nگاه وەک پیری مەی قەدەح نۆشم\n\n\nگەه لە دەرگاهی وەحدەتا سائیل\nگەه مەسائیل بە شیرکەت ئەفرۆشم\n\n\nئەولیا بووم دەمێ لە عومرێکا\nلە ئەمر میسلی نەهی تێکۆشم\n\n\nخاڵییە دامەنم لە پاکیەتی\nپڕ لە ئالوودەگانە ئاغۆشم\n\n\nمادەیێکم منیش وەکوو ئەسلاف\nچاکە بۆ خەندە مادەیی بۆشم\n\n\nوەکوو دێوانەکانی ئولکەیی عەشق\nسەر و پێ ڕووت و کەوڵ بەردۆشم\n\n\nبەم هەموو ئیختیلافەوە دایم\nعیبرەت و تۆبە پڕ دڵ و گۆشم\n\n\nبەم کەلامە لە ویجد و حاڵەتام\nگەه بە هێواشی و گاه بە خرۆشم\n\n\nلە ئەزەل تا ئەبەد خوا خوایە\nجیلوەیێکە کە پڕ دوو دنیایە\nیا ئیلاهی بە قەدری تۆ بێ شک\nما عرفناک حق معرفتک\n\n\nگەه لە بورجی سەماوە گاه لە حەی\nگەه لە چۆلی عیراق و گاه لە ڕەی\n\n\nگەه لە مەیخانە گەه لەسەر منبەر\nلە حەرەم تا بە مەیکەدەم برد پەی\n\n\nگەه بە ڕوو سووری گەه بە ڕوو زەردی\nگەه وەکوو سێو گاه بە میسلی بەی\n\n\nدەر بە دەرگاه سائیلانە زەلیل\nگاه شاهانە وەک قوباد و کەی\n\n\nفەرقی فەسڵم نەکرد بە ڕۆژ و شەو\nچ ڕەبیع و چ سەیف و پایز و دەی\n\n\nشێت و حەیرانی عیشوەیی ساقی\nمەست و مەدهۆشی زەوق و شەوقی مەی\n\n\nلە دەفی سنگ ئەدەم لە تەپڵی سەر\nلە نەفیری نەفەس ئەدەم وەک نەی\n\n\nگاه دێوانەوار و گەه عاقڵ\nیاهوو یاهوو دەڵێم و یاهەی هەی\n\n\nخەو و بێداری وەک یەکە بۆ من\nمردنم کەم نییە لە حاڵی حەی\n\n\nئیختیارم نییە وتوومە دەڵێم\nڕۆح ئەکا بەم نەشیدەیە ئۆخەی\n\n\nلە ئەزەل تا ئەبەد خوا خوایە\nجیلوەیێکە کە پڕ دوو دنیایە\nیا ئیلاهی بە قەدەری تۆ بێ شک\nما عرفناک حق معرفتک"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "تەرجیعبەند", "poem_title": "ئەی وەتەن کوانێ نەسیمی سوبحی عەنبەربارەکەت", "poem_description": "", "poem_text": "ئەی وەتەن کوانێ نەسیمی سوبحی عەنبەربارەکەت\nکوا گوڵی خەندان و کوانێ عەندەلیبی زارەکەت\n\n\nقومریی سەرشین کە تۆقێکی لە ملدایە دەڵێ\nکوانێ پەنجەی سەروی نازت بۆ لەبی جۆبارەکەت\n\n\nکوا وەکوو ڕۆحانیان فیرقەی منەووەر تینەتان\nبێنە سەیری مەزرەعەی ئومێدی ئەهلی شارەکەت\n\n\nوەک لە مەحشەردا کە عالەم گوم بکا نامەی عەمەل\nکوا لە مەیدانا گەڕانی کاسب و توججارەکەت\n\n\nکوا ڕەگی ڕۆحی عموومی بۆ ختووتی تەلگراف\nبۆیە ناگاتە دراوسێ بتکوژن هاوارەکەت\n\n\nکوانێ شاگردانی مەکتەب بۆت بڵێن ئەم شەرقییە\nئەی وەتەن کوانێ نەمام و نەوگوڵی گوڵزارەکەت\n\n\nوەک لە نەزعا بێ وەسییەت کا حەزینانە وتی\nنیمە یارایی جەوابی جوملەیی گوفتارەکەت\n\n\nهەر ئەمەندەت پێ دەڵێم ئەمما بە خەڵقی تۆ بڵێ\nهەر لە یارت تا دەگاتە جوملەیی ئەغیارەکەت\n\n\nشیرەکەم پێتان حەڵاڵە خوێنەکەم گەر گوم نەکەن\nنامداران و حەمییەت کاری ئەولادی وەتەن\n\n\nدەستی زاڵم کەوتم و نەمما هەوای گوڵعەنبەرم\nگوڵ شکا بازاڕی خوێنی بولبولیش کەوتە سەرم\n\n\nهەر کە تەوقی زاڵمی دی قومری ڕۆحی هەڵفڕی\nسەروی بێ چارە وتی وا چاکە سوجدەی بۆ بەرم\n\n\nڕاکشاون میسلی ئەستێرە منەووەر تینەتان\nتا بکەن ڕەجمی شەیاتینی لە پێچی مێزەرم\n\n\nکاسب و توججاری بێچارە لە داخا مردوون\nگەر بە دیققەت تێ بفکری ئێستە دەشتی مەحشەرم\n\n\nشەرقی خوێنم جغد و تاری عەنکەبووتم تەلگراف\nچەندە وێرانە بزانە شارەکەی ئاخر شەڕم\n\n\nئیستیلای ئەرزی دەکا سایەی میلەل لەم عەسرەدا\nنیوەڕۆمە من کە نیمە تا بەری پێ سێبەرم\n\n\nلێمگەڕێ توخوا ئیتر نیمە توانایی قسە\nتۆ بڵێ ئەم وەسیەتە زووتر بە یار و یاوەرم\n\n\nشیرەکەم پێتان حەڵاڵە خوێنەکەم گەر گوم نەکەن\nنامداران و حەمییەت کاری ئەولادی وەتەن\n\n\nوا لە نەزعا خەڵقە گوێ بگرن لە گوفتاری وەتەن\nبۆم بکەن ئەم دەفعەیە ئێوە و خودا چاری وەتەن\n\n\nئەی تەبیب ئینکاری عیلم و فەننی تۆ خۆ ناکرێ\nهەر بەیەک دەم بۆ چی ناکەی مەنعی ئازاری وەتەن\n\n\nڕەببی مووسایی بنێری جەننەتێ بوو وەک ئیرەم\nدۆزەخی فیرعەونە ئێستا سەحنی گوڵزاری وەتەن\n\n\nکوا درەفشی کاویانی کاوەیی بۆ چی نییە\nمەغزی دەربێنێ لەسەر زوححاکی بیماری وەتەن\n\n\nکوانێ ساحێب نەسرەتێ بۆ خەتمی کاری ناسری\nبۆ خەتی مەنسووری باشە وەک قەڵەمداری وەتەن\n\n\nکوانێ فارووقی نەژادێ ئیرسی خۆی بێنێتە جێ\nتا لە چنگ بووجەهلی دەرکا دین و دیناری وەتەن\n\n\nخوێنی ئەولادی سولەیمانە و غوباری پاکی جەد\nئەو قوڕ و ئاوەی کرایە سەرفی دیواری وەتەن\n\n\nچاوی دیسان هەڵبڕی دووبارە لێوی کردەوە\nدەنگ مەکەن توخوا بزانین چی دەڵێ یاری وەتەن\n\n\nحەمدی مەعلوومە کە ساحێب غیرەت و میللییەتی\nکەس نییە وەک تۆ بەرێ ئەم جارە هاواری وەتەن\n\n\nشیرەکەم پێتان حەڵاڵە خوێنەکەم گەر گوم نەکەن\nنامداران و حەمییەت کاری ئەولادی وەتەن"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "تەرجیعبەند", "poem_title": "موسوەدەیی سوبحی ئەزەلی موویی موحەممەد", "poem_description": "", "poem_text": "موسوەدەیی سوبحی ئەزەلی موویی موحەممەد\nخورشیدی بەیازی ئەبەدی ڕوویی موحەممەد\n\n\nئەو شامەیە جەژنی سەکەنەی ئەرز و سەماوات\nهەڵهات کە هیلالی خەمی ئەبرۆیی موحەممەد\n\n\nکاسەی سەری کاسە خول ئەدا مەجمەری گەردوون\nسەرمەستە لە نەشئەی گوڵی خۆش بۆیی موحەممەد\n\n\nئیعجازی دەم و دەستی مەسیحا و کەلیمی\nهەردوو دەم و دەست کەوتنە بازوویی موحەممەد\n\n\nمەیدانی جیهان تەنگە بەبێ وادیی مەحشەر\nبۆ بەرقی بۆراقی بە تکاپۆیی موحەممەد\n\n\nدەرناچێ نەفەس ڕۆژی زیارەت لە هەوادا\nلاهووتی کە دێ هێرشی بۆ کۆیی موحەممەد\n\n\nئەو پەنجەیە دەریایی وشک کرد بە ئیشارەت\nبۆ توشنە کەچی جاری بووە جۆیی موحەممەد\n\n\nشایستەیی نووسینە لە لەوحا وتی هاتیف\nئەم مەتڵەعەیە سایقی بۆ سوویی موحەممەد\n\n\nموسوەدەیی سوبحی ئەزەلی موویی موحەممەد\nخورشیدی بەیازی ئەبەدی ڕوویی موحەممەد\n\n\nیەک لەمعەیی ئەنوارە سەراپایی پەیەمبەر\nئەمسالی بە سایەش نییە ئەعزایی پەیەمبەر\n\n\nدوو چاوی هەڵێناوە فەلەک وەک مەه و خورشید\nبۆ دیدەنی دوو نێرگسی شەهلایی پەیەمبەر\n\n\nئەم ئەرز و سەمایە سەدەفی بەحری وجوودە\nبۆ دوڕڕی یەتیم گەوهەری یەکتایی پەیەمبەر\n\n\nتووبانە چەمی قامەتی تووبا لە قیاما\nبشنێتەوە ئەو وەختە کە باڵایی پەیەمبەر\n\n\nئەسرارە ئەمە دوژمنی هەرگیز نەدەبوو تێر\nدەیکرد بە هەموو عومری تەماشایی پەیەمبەر\n\n\nدەردێنێ هەزاری وەکوو ئادەم لە جینانا\nڕوخساری گەنمگوونی موسەففایی پەیەمبەر\n\n\nئەم خەڵقە خوا بۆیە دەکا سەوقی مەعاسی\nتا دەربکەوێ قەدری تەمەننایی پەیەمبەر\n\n\nئەنگوشتی نومای خاتەمییە فەخری ڕیسالەت\nنەجمی کەتیفی مۆری موحەششایی پەیەمبەر\n\n\nهاتیف دەڵێ بەم شیعرە دەکەن عالەمی باڵا\nتەوسیفی جەلالی ڕوخی زیبایی پەیەمبەر\n\n\nموسوەدەیی سوبحی ئەزەلی موویی موحەممەد\nخورشیدی بەیازی ئەبەدی ڕوویی موحەممەد\n\n\nوریا بە قەڵەم باسی ئەبووبەکری سەدیقە\nئیمانی کە دەریایەکی بێ حەدد و عەمیقە\n\n\nگوڵزاری سەفابەخشی دوو دنیایە دیانەت\nسددیقە کە لەو گوڵشەنەدا تورفە حەدیقە\n\n\nپیرێکی جوان مەردە لە تەسدیقی نەبیدا\nئەو عاشقە بەو عەشقە بڵێن عەشقی حەقیقە\n\n\nبازاڕی قیامە کە بکا وەزنی عەیاری\nدوڕڕی یەمەنە لەعلی بەدەخشانە عەقیقە\n\n\nپاش ڕەحمی خوا و لوتفی نەبی خاسە ئومێدم\nبەو کامیلەیە ڕاجییە ئەخلاقی شەفیقە\n\n\nموئمین کە ئەمانەی هەیە باکی چییە ئاخر\nگەر قەبرە ئەگەر وەیلە ئەگەر ناری حەریقە\n\n\nفەرمانبەری پێغەمبەرە بۆ ئۆردوویی ئیسلام\nیەعنی کە موشیرە ئەو و ئەم خاسە فەریقە\n\n\nهەر کەس کە نەبێ باوەڕی بەم سادیقە پیرە\nسەد دەفعە ئەگەر ئەهلی تەریقەت بێ تەریقە\n\n\nوازیح دەڵێ ئەم شیعرە ئەوانەی لەبەریکەن\nبۆ پردی سیڕات بەسیە لەجێی ئەمر و وەسیقە\n\n\nموسوەدەیی سوبحی ئەزەلی موویی موحەممەد\nخورشیدی بەیازی ئەبەدی ڕوویی موحەممەد\n\n\nئەی خامە لە ڕووتا وەرەقت عەینی سوپەر کە\nڕاکێشە ئیتر شیری زمان باسی عومەر کە\n\n\nبێ پەردە بدە بانگی بیلالانە کە عومەر\nمەردانە لەسەرمانە لە دڵ دەفعی خەتەر کە\n\n\nتەعریفی جەوادی کەفی فارووقی دەکەی تۆ\nسەفحە لە قسە وەک تەبەقی پڕ لە گوهەر کە\n\n\nچاو هەڵبڕە بنواڕە لە ئافاتی عەدڵدا\nمقیاسی لە خورشیدی درەخشان و قەمەر کە\n\n\nبنواڕەرە ئەم خاریقەیە مونکیری فارووق\nگەر موقتەدیری دوژمنت وەک شیعە دە کەر کە\n\n\nتەشبیهی ڕم و سەیف و کەف و قووەتی بازووی\nشوعلەی خۆر و بەرق دەستی قەزا حوکمی قەدەر کە\n\n\nئیمکانی هەیە هێندە قەناعەت وەرە شا بەو\nئەمسالی گەدا نەفست بە خورمایی دە دەر کە\n\n\nتەشبیهی بە دوو قۆڵی قەوی ئەحمەدی مورسەل\nیا قووەتی پشت هێزی دڵ و بەندی جگەر کە\n\n\nبەم عەدل و سەخا و هیممەتەوە ئەمری وەهایە\nبۆ مەشعەلی مەحشەر وەرە ئەم شیعرە لەبەر کە\n\n\nموسوەدەیی سوبحی ئەزەلی موویی موحەممەد\nخورشیدی بەیازی ئەبەدی ڕوویی موحەممەد\n\n\nعوسمان کە نەهەنگێکە لە دەریایی حەیادا\nکێوێکی بە تەمکینە لە دنیایی وەفادا\n\n\nجورمێکی مونیرە لە سەماواتی دیانەت\nهەورێکی مەتیرە کە لە ئافاقی عەتادا\n\n\nهێنان و جەمع کردنەوەی ئایەتی قورئان\nعەینی یەکە جبریلە لە بازاڕی خوادا\n\n\nگەر موعجیزەی حەزرەتی ئەییووبە تەحەممول\nپەیغەمبەرە عوسمان کە لە مەیدانی ڕجادا\n\n\nئیمانە ئەگەر مایەیی موئمین لە قیامەت\nعوسمانە بەسەرمایە لە ئیقلیمی سەنادا\n\n\nئەو حیلم و حەیا و عیلم و وەفایە کە لەوا بوو\nبردوویەتە باڵا لە مەقامی ئومەنادا\n\n\nبەم بەحسە دڵ و تەبع و زمان و قەڵەمم وەک\nسەفحە کە هەموو غەرقە لە ئەمواجی سەفادا\n\n\nعوسمان کە ئەمە عوشرە لە میعشاری سیفاتی\nعوسمان کە دەکەن زیکری لە سوککانی سەمادا\n\n\nنوقسانە دەڵێ گەرچی لە تەعریفی نەبیدا\nئەم شیعرە ئەما خۆشە لە تەعریفی جەلادا\n\n\nموسوەدەیی سوبحی ئەزەلی موویی موحەممەد\nخورشیدی بەیازی ئەبەدی ڕوویی موحەممەد\n\n\nئەو وەختە کە شمشێری شەمی شیری لە دەم هات\nدەیوت کە زەفەر بۆ عەلی تا سەر بە قەدەم هات\n\n\nبۆ فەتحی قەڵای خەیبەر و مەیدانی جەبەل چوو\nوەک نازری قەسرێکی بەرین ڕوو بە ئیرەم هات\n\n\nئەسبابی زەفەر خیلعەتی حەق بوو لە ئەزەلدا\nبڕڕابوو بە باڵای عەلی بۆ ئەو بە کەرەم هات\n\n\nگەرچی وەکوو یارانی ئەمیش پایەیی دین بوو\nئەمما بە عەلی خاسە وەکوو بابی حەرەم هات\n\n\nخوا پێم بڵێ ڕێوی منی من شێر دەشکێنم\nئەم سەولەتە بۆ شێری خودا زۆری بە کەم هات\n\n\nهەڵسا کە لە چاوی عەلی لێشاوی موحیببەت\nبۆ زەبتی دڵی هیند و عەرەب ڕۆم و عەجەم هات\n\n\nئەم جازیبەیە ڕەببی چ بوو بۆ لەعەلیدا\nتا حەددی پەرستش بە نەزەر میسلی سەنەم هات\n\n\nگەر خاسە لەبەر وەسفی عەلی بۆیە بەجێیە\nموشتاقی ئیجادی سوحوف و قەتعی قەڵەم هات\n\n\nئەم شاهە لەگەڵ ئەم حەشەمە ئەمری وەهایە\nئەم شیعرە بخوێنم کە لە دڵ بۆنی ئەلەم هات\n\n\nموسوەدەیی سوبحی ئەزەلی موویی موحەممەد\nخورشیدی بەیازی ئەبەدی ڕوویی موحەممەد\n\n\nشەمری مەکە حەمدی ئەمە باسی حەسەنەینە\nدوو چاوی عەلی جەرگی ڕەسوولوسسەقەلەینە\n\n\nبۆ چی بەخەتا چی لە جیهادا وەکوو سەففەین\nکەی لەمعەیی زەهرا و کووفە بەدر و حونەینە\n\n\nدوو چاوی عەلی و فاتیمە بوون بەڵکو زیاتر\nبەخوا ئەوی باوەڕییە دەڵێ عەینی دوو عەینە\n\n\nکێ دیویە بکەن شەمس و قەمەر غەیری زیا بەخش\nئەولادە کە شەوقی دڵ و زوبدەی ئەبەوەینە\n\n\nزانیوتە کە چەند دوورن ئەمانە لە پەیەمبەر\nهەنگامی تەبەسسوم وەکوو شەقی شەفەتەینە\n\n\nمن هەرچی بڵێم نەقسە لە وەسفی حەسەنەینا\nدوژمن کە بڵێ واریسی تەختی حەرەمەینە\n\n\nپێغەمبەرە قەلبی بووە ڕێی بێ غەمی ئەولاد\nلەم قەلبەوە بڕوانە کە قەد موویەکی بەینە\n\n\nتەسویری نیگارینی کە کرد لەوحەیی تەبعم\nبێ شک حەسەنین سەییدی خەڵقی وەتەنەینە\n\n\nتەبشیری ئەکەن خوێندنی ئەم شیعرە لە حەشرا\nوەک کەوکەبی ئیقبال و نیشانی کەتیفەینە\n\n\nموسوەدەیی سوبحی ئەزەلی موویی موحەممەد\nخورشیدی بەیازی ئەبەدی ڕوویی موحەممەد"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "تەرجیعبەند", "poem_title": "پڕ گوڵە و عەنبەر وەتەن خاکی وەکوو جامی بلوور", "poem_description": "", "poem_text": "پڕ گوڵە و عەنبەر وەتەن خاکی وەکوو جامی بلوور\nپڕ بە چەشمەی ئاوی ڕۆشن میسلی چاوی پڕ لە نوور\n\n\nخاتەمی پەنجەی سولەیمانی نەبێ نەمبیستووە\nکێوی یاقووت و زموڕڕود قوببە قوببە سەوز و سوور\n\n\nدەشتی فابریقەی گوڵ و سەوزە و ڕەیاحینە بەهار\nبادی عەتتارە کە دێنی قافلەی موشکین لە دوور\n\n\nهەوری ڕووی ڕۆژی لە لوتفا وەک نیقابی نازی یار\nتیرەبارانە لە قەهرا گڕ کە دێنێ وەک تەنوور\n\n\nوەک بەچەی بەقاڵ ئەگێڕن هەر بەسەر میوە درەخت\nدەستە دەستە تەپڵە تەپڵە ترش و شیرین مزر و شوور\n\n\nزۆر کەڕەت ئەموت بەهەشتە موتڵەقەن گۆڕاوە لێم\nپڕ بە سەحرا زەرد و سوور و پڕ چەمەن غیلمان و حوور\n\n\nخۆ بە دوو دیدە فەلەک هێشتا کە ئەمسالی نەدی\nموددەتێکە چاو دەگێڕی گەه لە خوار و گەه لە ژوور\n\n\nوەزعی ئاڵەسیاو و بەرزنجەم لەبەر چاوە دەڵێی\nمەسکەنی فیرعەون و مووسایە مەقامی نیل و توور\n\n\nوا هەناسەی دایەوە ماوە شوکر هێشتا وەتەن\nپێم دەڵێ لادە لە وەسفم بۆ دەکەی تەبعەن غروور\n\n\nعومری نووحت بێ لە ئەوسافی منا سەرفی بکەی\nکەی دەکەی وەسفی سەفای سوبحی بەهاری شارەزوور\n\n\nتۆ بڵێ بەو تاقمەی ساڵێ کە نێرن ساڵێ مێ\nبۆ چی کۆلارەن دەبن گاهێ بە خاڵ و گەه بە پوور\n\n\nیا لە من دوور کەونەوە یاخۆ عیلاجم زوو بکەن\nتا دیاری لێ نەداوم عیللەتی پیسی عەقوور\n\n\nیا بەجارێ ئەم دوعایەم بۆ بکەن ئێوە و خودا\nهەر لە گەورە تا بچووک و هەر لە ژن تاکوو زکوور\n\n\nڕەببی مووی لێ بێ زمانی پەنجەکانی هەڵوەرێ\nهەر کەسێ گوڵشەن بە دەردی کوڵخەنی دۆزەخ بەرێ\n\n\nکۆتەڵی دەست و قەڵەم تاکەی میسالی ئەسپ و زین\nبۆ وەتەن حەمدی دەگێڕی بەسیەتی گریان و شین\n\n\nیادگاری بۆ خەلەف جێ بێڵە عیبرەت بۆ بەشەر\nچۆن کرا پاماڵی میللەت غەسبی سەروەت هەتکی دین\n\n\nعالەمێکی بێ سەر و پێ کرد لە قەڕنێکا زەمان\nدەستی ئینسافی کە دەرهێنا لە چینی ئاستین\n\n\nبازی چی بازیچەیێ تەمسیلی شاهی پێ ئەکرد\nسەرسەری بوومی ڕەفیقی سەرسەری وێران نشین\n\n\nهەر بە دووری تێگەیشتم جا قەلێکی ڕووڕەشە\nبۆ قڕان و بۆ قڕانی میللەتی کەوتە قڕین\n\n\nکەوتە تەشکیلی دەوائیر ناوی ئەهلییەت بە فێڵ\nخەتتی سەر لەوحی زەمان بوو هەروەکوو نەقشی نگین\n\n\nڕۆژی کورد شێتانە هەر شەو بوو سەری هێنایەدەر\nچەپڵەڕێزان بوو بە جارێ عالەمێ ئەیوت بژین\n\n\nسەیری ئەوزاعم ئەکرد هەر پێکەنینم پێ ئەهات\nموتڵەقەن ئەموت ئەمانە ساحیبی ئەم عەقڵە نین\n\n\nتاقمێ ئیغفالی سوێند بوو دەستەیێ حەیرانی زۆر\nیەعنی قیسمێ شادمان و فیرقەیێ مات و حەزین\n\n\nگورگ و چۆپان وشتر و قەزاز زین و گای شێت\nمێروولە و تەختی سولەیمانی عەفاریت و نگین\n\n\nبوخل و شاهی زوهد و مەستی عەقڵ و شێتی کیبر و زیل\nسەبحە و فیشەکلغ و داری سیواک و ماڵ بڕین\n\n\nجەمعی ئەم زددانە چونکە داخلی مەنتیق نەبوون\nدائیما ئەموت ئەمە دێون درنجن ئاخۆ چین\n\n\nتاقمێکی تازە کوڕەی ڕووتەڵە جا دەرپەڕی\nعالەمێ زانی ئەمانە ئەووەڵی ئاخر شەڕین\n\n\nئەو شەوی نەحسە کە ئیعلانی ملووکییەت کرا\nتف کرا ئەمجا لە دەست و هەڵکرا دامەن لە قین\n\n\nشێتە شیعرم سوارە تاوت لێ ئەدەم خۆت ڕاگرە\nداستانێکە ببێتە عیبرەتەن لیننازرین\n\n\nبۆ فڕێت دا کەوڵ و کەشکوڵ و عەسا نەتبیستووە\nلوقمە نانێکی بە دەروێشی نەداوە ماڵی زین\n\n\nچاپوکی و هیممەت حەقیقەت قابیلە تەنها بە خۆی\nحیرەت ئەفزایە کە کەوتە ئەخزی پارە و سەرفی کین\n\n\nوا وەتەن دیسان ئەڵێ جارێ دوعاکەم بۆ بکەن\nجا بنووسە داستانی ئەو گرۆهەی سەرسەرین\n\n\nڕەببی مووی لێ بێ زمانی پەنجەکانی هەڵوەرێ\nهەر کەسێ گوڵشەن بە دەردی کوڵخەنی دۆزەخ بەرێ\n\n\nباسی تەشکیلاتی سانی هەر ئەکەم بۆ پێکەنین\nکەمترین بوو گەورەتر هەم گەورەتر بوو کەمترین\n\n\nناعیلاجم ئیسم و شوهرەت باس ئەکەم عاجز مەبن\nتا ببینن شکڵی وەزعییەت بە جارێ قارئین\n\n\nکۆیلی مولازم وەزیری خاسەیی قۆڵی یەسار\nئیبنی سەرمزگەوت وەزیری موشفیقی قۆڵی یەمین\n\n\nکاتبی مابەین بوو تاهیر تەرجەمەی حاڵی بکەم\nپیس دەبێ دیوان لە پاشا موستەحەققە بۆ دڕین\n\n\nحەیفە تەعریفی ڕەشە و عەمی و ئەحەی دایەنەکە\nناکرێ ئەعزان ئەمانە چونکە عوزوێکی بەرین\n\n\nخەزنە کیسەی باخەڵ و مەسرەف ڕەشەی حاجی فەتاح\nحامیلی سینی حەماڵ و زەرفی پڕ ماشێنی شین\n\n\nتابیعین ئەلوات و هەرزە قاتیل و دز بوو هەموو\nئەهلی ویجدان و شەریف و تێگەیشتوو مونکرین\n\n\nزابتانی عەسکەری زۆرە و زڕە ئەوڵا درێژ\nهەردوو جلخوار و قڵیش و یونسی باجی هەمین\n\n\nئەمری یەومییە هەموو هەر حەپس و زنجیر و جەزا\nفکری لەیلییە هەموو هەر کوشتن و یغما و دزین\n\n\nحاکمی شەرع و عەدل مەحکوومی عالەم مارفەشەل\nموخبیری سادق بوو کازیب سوئی زەن عیلمول یەقین\n\n\nقەهوەچی و پێش خزمەتی دیوانی عالی دوو سمە\nئەم بوو مەشهووری قولی بوو ئەو بوو مەعروفی شەلین\n\n\nموحتەرەم مەئمووری تەشریفاتی دەوڵەت بوو وسوو\nنازری فەرشە ڕەحە بۆ خەڵوەتی ئامە ئەمین\n\n\nجائیزە بۆ میللەت و کوردایەتی بێ ڕەشبەڵەک\nباجی ڕەحمە بێ قەزابی نایەڵی ڕێک هەڵپەڕین\n\n\nگەرچی ئێستا مردووە مەوقعیە باسی هەر ئەکەم\nنانەوا گوێ ڕەپ بوو شەخسی ئەووەڵ و مەجلیس نشین\n\n\nجەردە شێخ ساڵح کە مورشید بوو لەگەڵ دەروێشەکان\nمن کە وامزانی لە کوڕڕەی حەڵقەیی زیکرا فڕین\n\n\nسەیری سیرەت کەن کە سوورەت ڕووکەشێکی سەنعییە\nگورگ دەچێتە پێستی مەڕ زاڵم دەبێتە پۆست نشین\n\n\nناوی جەمعییەت موجاهید بوو وەزیفەی جیا جیا\nدەستە دەستە قاتیل و دز بۆ عیبادی موسلیمین\n\n\nباسی نەفسی خۆی بە فەزڵە من ئەزانم موختەسەر\nئاشکارە قیمەتی گەورە بە تەعریفی قەرین\n\n\nناوی ئەو وەختە بە قانوونی تەبیعەت دانرا\nچەرخی چەفیە و زلف و کاکوڵ دەوری سەر سنگ و سەرین\n\n\nهاتە دەر بۆ ساڵی تەئریخی «کە &#39;ه&#39; وا اخر شری»\nکەوتە بانەوبان بە یادی بانە بوونە قەل فڕین\n\n\nوا بە حیددەت چاوی هەڵهێنا وەتەن دیسان ئەڵێ\nمن هیلاکم بۆ خەلەف تۆ چارەجۆی و دووربین\n\n\nوازحی ناڵێی دەوای دەردم بە تەورییەی بڵێ\nشینە یاسینە دەخیلە چاری یاسین چاری شین\n\n\nجا دوعاکەم بۆ بکە ئەمما وەکوو وێردی زمان\nتا سەراپەردەی فەلەک ماوە هەتا فەرشی زەمین\n\n\nڕەببی مووی لێ بێ زمانی پەنجەکانی هەڵوەرێ\nهەر کەسێ گوڵشەن بە دەردی کوڵخەنی دۆزەخ بەرێ\n\n\nخەڵقە گوێ بگرن لە فەریادی پەرێشانی دەخیل\nدەستی عیبرەت زوو بەرن بگرن بە دامانی دەخیل\n\n\nئێسکی خان و قەیسەری کوردانە بوونە خشت و بەرد\nوا لە مەیدانا کرایە قەیسەری خانی دەخیل\n\n\nهەر نیهالی قەددی مەحبووبانی کوردە نێژران\nسەیری ئەم ئینسافە باغە و جێگە سەیرانی دەخیل\n\n\nهەر جگەر پارەی عەزیزی عاریفی قەومە کەوا\nبۆ دەماغی مار و مێروو بوو بە بریانی دەخیل\n\n\nنیسفی ماڵ و سەروەت و ڕۆح و حقووقی عالەمی\nبوو بە نەقد و جنس خرایە تاقە گیرفانی دەخیل\n\n\nئەتڵەسی گەردوون کە پێوانەی ئەکا خەییاتی دەهر\nکورتە بۆ باڵای تەماعی تاقە عوریانی دەخیل\n\n\nکوڕڕەیی ئەرز تێری ناکا چاوی تەنها برسییە\nکوا ئەڵێ هێشتا زەمینی هەر بە قەد نانی دەخیل\n\n\nگوێ لە تەزویر و ڕیا و ئەفسانە مەگرن ئەسڵی دین\nهەر زەکاتە و ڕۆژووە و حەج فەترە ئیمانی دەخیل\n\n\nغەیری بەدناوی لە تەپڵ و دەف ئومێدی چی دەکەن\nفرسەتە ئەمڕۆ لە سنگ و تەوقی سەردانی دەخیل\n\n\nزەحمەتێکی مەحزە دەوڵەت جێ بمێنێ بۆ خەلەف\nئەو کە نەیبێ حەققی ژینی ئەمن و ئامانی دەخیل\n\n\nفرسەتی ئەمڕۆی نەدی ئەسلاف و نابینی خەلەف\nئێمە مەسئوولین بە کۆمەڵ دادی ئەفغانی دەخیل\n\n\nوا وەتەن دیسان ئەڵێ جارێ دوعاکەم بۆ بکەن\nجا لە دوختۆری بسێنن تۆزە دەرمانی دەخیل\n\n\nڕەببی مووی لێ بێ زمانی پەنجەکانی هەڵوەرێ\nهەر کەسێ گوڵشەن بە دەردی کوڵخەنی دۆزەخ بەرێ\n\n\nئاگرێ بگری فەلەک ڕەببی ببیتە یەک شەرەر\nمەنبەعی ئیفساد و فیتنە کارخانەی شۆر و شەڕ\n\n\nهەردوو چاوت ڕەببی کوێر بێ تا قیامەت هەڵنەیێ\nخان و مانت وەک ئەساسی ئێمە بێ زیر و زەبەر\n\n\nدەک بە چاوی چڵکن و تیری قەزاوە بی کە سوبح\nچاو هەڵێنی چۆن دەکەی ئەم خەڵقە دووچاری زەرەر\n\n\nبۆیە چاوت وەختی مەغریب لێک ئەنێی بکرێتەوە\nبابی تەزویر و تەریقی فیتنە مەیدانی خەتەر\n\n\nبۆ ئەمەی دەستی بنەخشێنی ببێ ئەنگوشت نوما\nدامەنت هەڵکردووە بۆ ڕشتنی خوێنی هەدەر\n\n\nعالەمت خستۆتە ژێر داوێنی ڕەحم و ڕەئفەتت\nهەر لە کوردی بێ نەوا خەسمانە بەستووتە کەمەر\n\n\nهەر مناڵی بگری فەورەن بۆ ئەمەی ژیر بێتەوە\nمیسلی بازیچە گەهێ شەمسی دەدەیتێ گەه قەمەر\n\n\nهەر بە نازکێشان لە ڕێگەی دەردەکەی منداڵی خەڵق\nناوی خۆی نازانی ئاخر ون ئەکا شوێنی پودەر\n\n\nوا سەرت شێواند لە عالەم کەوتە عەکسی ئیقتیزا\nدەربەدەر بوو جێ نشین و جێ نشین بوو دەربەدەر\n\n\nداوەشێی بۆ دەور و چەرخت داڕزێی بۆ هەیئەتت\nوا دەبێ تەنزیمی دنیا وا دەکەی تەسکین بەشەر\n\n\nلایقی تەختی سولەیمانی بووە مێروولەیێ\nخەرقەیی مووسا عەسا عادەت بووە بیکاتە بەر\n\n\nناوی پژدەر بۆ چی بۆتە ئیسمی ئەعزەم هەر کەسێ\nوەک سولەیمان ساحیبی دێو و نگین بێ کردیە بەر\n\n\nبۆچ تەقیلەی قووچ و لاپێچی کرێشەی داڕزیو\nئەو کڵاوەی سەخری جیننە پژدەری نایانە سەر\n\n\nهەر سەگێ جارێ وەڕی یاخۆ کەرێ نەختێ زەڕی\nتۆ دەم و ملیان دەبێ پڕ کەی لە لوقمە و تۆقی زەڕ\n\n\nمن عەبەس لۆمەت دەکەم بێ سوودە تەعنەت لێ ئەدەم\nئەی سوپەهری بەدسروشت و بەدنیهاد و بەدگوهەر\n\n\nخۆ وەتەن نوتقی نەماوە وا ئیشارەم لێ ئەکا\nیەعنی لۆمە و تەعنە بەسیە وا بووە ئەلبەت قەدەر\n\n\nئینتیباهە بۆ خەلەف لەم وەختەدا نابێ وتم\nمن لە باسی وەزعی سالیس چۆن بکەم سەرفی نەزەر\n\n\nجا وتی وەختی دوعاکەی پێشووە فکرت نەچێ\nگەر ئەنووسی باسی تەشکیلاتی سالیس موختەسەر\n\n\nڕەببی مووی لێ بێ زمانی پەنجەکانی هەڵوەرێ\nهەر کەسێ گوڵشەن بە دەردی کوڵخەنی دۆزەخ بەرێ\n\n\nجەبری نەفسی پێ دەوێ خەڵقینە کەسری ئیعتیبار\nئیعتیبار و نەفس ئەکەن لەم باسە چونکە ئینکیسار\n\n\nڕووی زەمان ڕەش بێ لە مەردان ڕوو کە وەرگێڕێ ئیتر\nدێنە مەیدان بڵح و نامەرد تێک ئەدەن ڕەسم و شیعار\n\n\nزۆر کەڕەت ئەموت کە بێ عەقڵە کەریمی تازەمین\nئەسپ و کەر، گاجووت و ئێستر، پێکەوە دەیکا قەتار\n\n\nنەمئەزانی وا لە خاتریا زەمان ڕۆژێ دەبێ\nکیسەڵ و قرژانگ و قۆڕی پێکەوە بگرێتە بار\n\n\nسەیرە حەیوان هەر یەکی خولیایەکی کەوتۆتە سەر\nبەرخ ئەڵێ بوومە پیرەنس، مەڕ وا دەزانێ بۆتە چار\n\n\nئیددیعاجۆن وەحشییان بیلخاسە قورناویلکە ئەڵێ\nمن ئەخوێنم پایز و زستان و هاوین و بەهار\n\n\nسەف بە سەف قاز و قوڵنگ ئەوجی هەوایان گرتووە\nبۆ حەرب ئەم دوو گرۆهە لازمە بدرێن قەرار\n\n\nڕێوی کلکی دا بە ئەرزا کوا وتی جێگەی چەقەڵ\nخزمی خۆمە ئەم چەمە وێران دەکەم نەخرێتە کار\n\n\nشێر وتی ناوی پڵنگ ئەمڕۆ لە ناوایە بڵێن\nڕێوی بێدەنگ کەن سیاسەتمان نەکا با ئاشکار\n\n\nکێ لە یادی ماوە مردووە قازی زوڕناژەن کەچی\nبوو بە قائیمقامی ئەو ورچێ بە ناوی موستەعار\n\n\nلازمە بۆ مەجلیسی لەقەلەق بنێرن تاقمێ\nدەم دڕاوی تێرنەخۆر و هیچ نەدیو و زەهردار\n\n\nبۆ ئەمە جارێ سەقاقوش بانگ بکەن ئەوسا بڵێن\nئۆتومۆبێل حازرە مێروولە بێت و توولەمار\n\n\nئیددیعای پڕ پێستی خۆی پارە ئەکا مامە سمۆر\nئیرسییە کەوڵی بکەن لەو دارە زەحمەت بێتە خوار\n\n\nچونکە فامیلیایەکن ئەسڵەن لە جنسی قۆڕییە\nمەسندئارایی خەلافەت بوو جەنابی سووسەمار\n\n\nئەی پشیلەی قوڕ بەسەر گۆڕ هەڵتەکێنە وای لە کوێ\nوا تلی لیلی دەکەن مشکان لەسەر بانی عەمار\n\n\nخادیمی پێشووی سولەیمانی دەبوو دێو و درنج\nچەرخە ئەمڕۆ کیسەڵ و قۆڕی دەبێتە کارگوزار\n\n\nشکڵی ئەم وەزعەی بە خەو ئەوسا ئەگەر ئەیدی ئەمین\nشێتە وا ئێستا دەبوو ئەو وەختە بێ شوبهە بەهار\n\n\nهەر زەمانە ئەم جڕ و جانەوەرانە یەک دەخا\nهەر زەمانە ئەم گژ و گیایە لە گوڵشەن کا بژار\n\n\n«قوری نووسیویە لە پشتی کیسەلی» تەئریخەکەی\nناتەواوی بۆ فەقیرە تا گونی لێکرد بە چوار\n\n\nناوی خەڵقی بۆ بەرم شوبهی گەلێکم پێ وتوون\nخوێندەوارینە بتاشن شوبهی باقیکەی لە دار\n\n\nباسی وەحشیم هێندە کرد تەبعم خەریکی وەحشەتە\nساقیا لوتفەن عیلاجی شەربەتێکی خۆشگەوار\n\n\nتو سەری پیری موغان و تو ملی مینایی جام\nتو نیگاهی چاوی پیاڵەی پڕ لە خەمر و پڕ خومار\n\n\nتو سەری کوڵمی لەتیف و نازکی گوڵڕەنگی دۆست\nتو شکەنج و تووڕەیی زولفی سیاهی میشکبار\n\n\nدەردی من دەرمان بە جام و ڕەتڵی پڕ مەی ناکرێ\nبمبەرە بەرپایی خوم خم کەم بەسەردا جار جار\n\n\nدابگیرسێنم بە نووری مەی چراغی فیکرەتم\nکیمیایی تەبعی مەغشووشم بکەم سافی بە نار\n\n\nمەتڵەبێکم من بە دنیا نەبووە ئاماڵی بە کەس\nهەر لە لوتفی تۆ دەکەم ئەمڕۆ ئەمەندە ئینتیزار\n\n\nڕابیتەی پیر و سلووکی مەسلەکی ڕەندان ئەکەم\nتا دووعاکەم زوو بگاتە دەرگەهی پەروەردگار\n\n\nڕەببی مووی لێ بێ زمانی پەنجەکانی هەڵوەرێ\nهەر کەسی گوڵشەن بە دەردی کوڵخەنی دۆزەخ بەرێ\n\n\nبۆ هەوا ئاڵۆزە بۆ چی لێڵ و سوورە ئاسمان\nگێژەڵووکەی نەگبەتە یان فیتنەیی ئاخر زەمان\n\n\nهەوری قەهرە مەوجی دەریایی غەزەب دێنێتە جۆش\nیا فغان و دووکەڵی ئاهی هەناسە سەردەکان\n\n\nڕەنگی گوڵ بۆ چی پەڕی بولبول دڵی بۆ چی شکا\nناکرێ ئەووەڵ بەهاری شادمانی بێ خەزان\n\n\nبەفرە باریوە لەسەر بەختی ڕەشی خاکی وەتەن\nیا بە دەم شەستیرەوە مێشکی هەژارانە پژان\n\n\nبۆ وەتەن زەرد هەڵگەڕاوە بەرگی سوورە شین ئەکا\nڕەنگە ئەشکالی شەهیدی بێ نەوامان دانیشان\n\n\nوەک برێشکە قرچەقرچی جەرگی سک سووتاوە دێ\nیا گوڕەی مەترالییۆز و قرمەقرمی تۆپەکان\n\n\nئەم هەموو لاوە نەمامن نێژران لەم باغچەیە\nڕیشەیی کوردایەتی بوو یەعنی بۆمان نێژران\n\n\nجەژنی قوربانە سلێمانی بە مەزبەح دانرا\nکورد مەڕن بۆیە بە جارێ هەر لەوێدا سەربڕان\n\n\nیان کە ئیبلیسی عەلەیهیللەعنە قاورمە بکا\nکۆمەڵی ئینسان بە جارێ وا ئەبێ بکرێن لە جان\n\n\nبۆ شەریفی کورد خەڵاتە هاتووە سەر تا بەپێ\nیا کەلەبچەی دەست و تەوقی گەردن و پێوەندییان\n\n\nبۆچ مەغۆل هەڵساوە یاخۆ دەوری نەحسی جەنگیزە\nقەتڵ و عامی ئەرمەنە یا حادیسەی ڕۆمی و بەبان\n\n\nناوی خۆی نابوو زەمانی میللەتی کورد خۆ ژیان\nبۆ چی بەستراوە زمانی وا دەبێ ئاخر ژیان\n\n\nبۆ نەبوو قەت ئەهلی حاڵێ دەردەدارێ بۆ نییە\nئەم وقووعاتە چ بوو بۆ چی کرا بیکا بەیان\n\n\nجا وەتەن فەرمووی لە پەردەی سینەما وەک سینەما\nسوورەتی گیراوە فەرموو بۆت بکا یەکسەر عەیان\n\n\nجارێ تەئریخی بنووسە جا بگۆڕە قافیە\nتا بەیاناتم بنووسی لێت نەبێ حەرفێ نیهان\n\n\nبێ هەزار ناوی سلێمانی بە تەئریخ «مشهد»ە\nئەم حیسابە عاقیبەت ڕۆژێ دەبێ بیکا زەمان\n\n\nمەقسەدی ئەسڵی و ئەساسی هەر دوعاکەی پێشووە\nئێستە تیکراری بکە بەڵکە بکا مەبحەس ڕەوان\n\n\nڕەببی مووی لێ بێ زمانی پەنجەکانی هەڵوەرێ\nهەر کەسێ گوڵشەن بە دەردی کوڵخەنی دۆزەخ بەرێ\n\n\nئارەزوویان بوو لە زنجیری ئەسارەت بێنە دەر\nسەربەخۆ بەڵکوو بژین دەرچن لە ئازار و کەدەر\n\n\nعەهد و پەیمانی ئەجانیب ئیددیعای لێ کردبوون\nتێگەیشتوو بوون نەیاندا تا نەبن تووشی خەتەر\n\n\nکەوتنە فکری سیاسەت ئەجنەبی وتیان ئەبێ\nکورد قیامی پێ بکەین بەڵکە ببن مەشغووڵی شەڕ\n\n\nچەند کەسێکی کورد کە هەریەک ئارەزوویێکی هەبوو\nبانگیان کردن یەکی نەوعێ تەماعیان نانە بەر\n\n\nزۆڵ ئیبن زۆڵ دەستە دەستە سەوقی کرد\nجافی گێل، هەورامی گوێ دیل، بانەیی کەم فام و کەر\n\n\nکەوتنە ناو کوردەوە لایێ بە تەفرە لایێ زۆر\nکۆمەڵێکیان پێکەوە نا عادەتا وەک بزن و مەڕ\n\n\nئیددیعای کوردایەتی مەقسەد بوو ڕەفزی ئینتیخاب\nزاهیرەن باتین عەرەب فکری ژیان دەرکەن لەسەر\n\n\nفرسەتی دەسکەوت ئەجانیب ئەمری دا جەیشی عیراق\nهاتن و کوشتیان ئەمان جا ئەجنەبی بردی زەفەر\n\n\nچوون بەگژیەکدا لەسەر حەق میللەتی کورد و عەرەب\nئەو درەختی نەگبەتە بۆ هەردوو وەک یەک دای سەمەر\n\n\nسەربەخۆیی بۆ عەرەب هەروەک حقووقی کوردەکان\nهەر لە خوێنا چوو لە ناوانا نەما باسی ئەسەر\n\n\nسەیری ئیجابی سیاسەت زابتی موستەخبەرات\nیەعنی ئیشێکی خراپی کردووە کردیانە دەر\n\n\nکامیل و مەحموودی جەودەت موتتەفیقیان بوو حەمید\nزابتی جەیشی عەرەب بوون کردیان سەرفی نەزەر\n\n\nتەرکی مەوقیعیان کە کرد هاتن بە فکری ئینتیقام\nلەم بیابان و گەڕانە بێ ترس وەک شێری نەڕ\n\n\nبۆ پەنا و شەکوە لە پیران چوونە لای سەرداری کورد\nوەعدی دا من حازرم نە هەر بە ماڵ و جان بە سەر\n\n\nهەر ڕەئیسی عەشرەتێکیان بانگ ئەکرد جوابی ئەدا\nچوونکە فەردێکیان لە حیسی ئینتیقام نەیبوو خەبەر\n\n\nجافری کافر حەقیقەت پشتی ئەم قەومەی شکاند\nلەعنەتی وەک کەولی نەگبەت تا قیامەت کردە بەر\n\n\nئەو حەرامزادە بە نۆت نەوتی بەسەر کوردا ئەکرد\nئاگری گرت خویشی سووتا ئاخری ئەما بە گەر\n\n\nئەو کەرانە لووشکە لووشکیان کرد نیشانیان دان کە زیو\nکەوتنە نەعرەی زەڕین ئەمما بە وشکی نەک بە زەڕ\n\n\nناقڵیشێ دار پوازی تا لە جنسی خۆی نەبێ\nپشتی کورد، کوردی شکاندوویە وەها بوو هەر قەدەر\n\n\nخۆی و ئەتباعی ڕەئیسی کورد ئیلاهی هەر بژی\nبۆ شەرەف ئەسکەندەرانە دامەنی خستە کەمەر\n\n\nمن سەر و ماڵم لە ڕێگەی قەومما هەر دائەنێم\nفرسەتە قیڕوسیا فەرزەن سەفەر بێتە سەقەر\n\n\nلامەدە حەمدی لە مەوزووع و دوعاکەیشت بکە\nئەم قسانە لازمە بۆ ئاخری بکرێ حەزەر\n\n\nڕەببی مووی لێ بێ زمانی پەنجەکانی هەڵوەرێ\nهەر کەسێ گوڵشەن بە دەردی کوڵخەنی دۆزەخ بەرێ\n\n\nئەی وەتەن لوتفەن تەواوی کە وقووعاتی میلەل\nئەم مەراقە با نەکا بۆ ئاخری نەشری عیلەل\n\n\nتێ بگەن خەڵقینە توخودا بەس ئیتر تەفرە بخۆن\nئەجنەبی بۆ نەفعی خۆیانە دەکەن دایم حییەل\n\n\nنامداری کورد و سێ زابت بە هاوڕێتی سەلام\nکەوتنە مەردانە سەعی حیرەتم بوو فی المَثَل\n\n\nڕۆستەمانە گەر بڵێم غەدرە کە ڕۆستەم هەر بە خەو\nکەی تەیارەی دی بە فیلۆ یا تەقەی تۆپی جەبەل\n\n\nگەر بڵێم ئەسکەندەرانە غەدرە ئەسکەندەر مەدام\nساحبی ئۆردوو و وەزیری وەک ئەرستۆی بوو لەگەڵ\n\n\nبۆ چی باسی حەربی سوورداش و کاناروێت بۆ بکەم\nبەم قسانە بۆت تەواو کەم قافیەی نەزم و غەزەل\n\n\nحەربی ئاوباریک ئەگەر تەسویری بتوانم بکەم\nوا دەزانم کورد بە خوێنی کوردەکان بیکەن بەدەل\n\n\nشێخ لەگەڵ پەنجا کەسی مەشغوولی ڕاحەت بوون بە ڕۆژ\nئاخیری مانگی بەهار و ئاوباریک بوو محەل\n\n\nیەک فەوج جەیشی عەرەب سەد نەفەر پۆلیسی تورک\nپێشڕەوی دووسەد سواری تاڵەبانی بۆ جەدەل\n\n\nنەفری عامی هاتنە سەر یەک نەفەر سەرداری کورد\nبۆ خسووفی مانگ وەکوو چووبن شەیاتینی بە گەل\n\n\nدانیانە بەر تەقە هەر وەک شەیاتین ڕەجم کەن\nمانگ نەگیرا کەوتنە جامبازە ئەمسالی جەمەل\n\n\nدەنگی شەستتیر و تەیارە و قرچەیی تۆپ و تفەنگ\nڕۆژی حەشرێ بوو ئەباری هەر وەکوو تەرزە ئەجەل\n\n\nدووکەڵی بۆمبا و تەپوتۆزی سوارە و گوللە تۆپ\nئاسمانی گرتە بەر داگیری کرد بورجی حەمەل\n\n\nگوللە پرشنگی ئەدا ئەکشا وەها زەننت ئەبرد\nزامدارە بۆ تەداوی هاتووە نەجمی زوحەل\n\n\nئەو هجوومانە کە لەرزەی خستە ئەرز و ئاسمان\nنەیگەیان زەڕڕە بە وەزعی یەک مناڵی کورد خەلەل\n\n\nوا نەبوو ئەهمییەتی بۆمبا و گوللەی تۆپەکان\nهەر ئەهات ئەدرایە بەر شەق یا بە پێلەقە و بە پەڵ\n\n\nمن وتم ئەم حەربە تەمسیلی چەناق قەلعە ئەکا\nسەد ئەگەر بکرایە ئەترافی بە تورپیل و بە تەل\n\n\nهەر بەلاشە ڕەشبەڵەک گیرابوو لەو مەیدانەدا\nتاڵەبانی میسلی بەت جوندی هەژاریش میسلی قەل\n\n\nوەختی مەغریب ڕەجعەتی ئۆردووی کە کرد سەیری هەبوو\nسنگ و سک گۆڕابوو یەکسەر بوو بووە پشت و کەفەڵ\n\n\nوای نەنەی پۆلیسی تورک و یوممەیوممەی عارەبی\nبۆ قەوان هەڵ ناکەوێ جارێکی تر بەو نەوعە هەل\n\n\nوا لە ناو جەووی هەوادا ئەم قەوانە مەیلتە\nگوێ لە تەلسز بگرە گرتوویە سەراپا موحتەمەل\n\n\nوەختی ڕەجعەت ڕەحمی فەرموو مەنعی تەعقیبی کە کرد\nوا ئەگەر نەبوایە لاشە جێ ئەما وەک باڵی مەل\n\n\nچاوی هێشتا پیاوی ساغی هەر نەدیوە ئەجنەبی\nخزمەتی ئەو چونکە ناکەن غەیری لات و کوێر و شەل\n\n\nسەیرە چاوی موغریزی کورد بەو تەپ و تۆزی شەڕە\nتەم بەسەریا هاتووە گرتوویەتی دەردی سەبەل\n\n\nکورد ئیتر بەسیە کە ناوی هەر بە نەختە هیممەتێ\nزینەتی داوە بەسەر لەوحەی تەواریخی دووەل\n\n\nیەک بە دە هەرچەندە سەنرا خوێنی منداڵانی کورد\nزەحمەتە تا ڕۆژی مەحشەر بکرێ ئەو ئیشکالە حەل\n\n\nلێمگەڕێ فەرمووی وەتەن ئەمجا دوعاتان بۆ ئەکەم\nپشتی یەک بگرن لەسەرتانە خوای عەززەوەجەل\n\n\nڕەببی مووی لێ بێ زمانی پەنجەکانی هەڵوەرێ\nهەر کەسێ گوڵشەن بە دەردی کوڵخەنی دۆزەخ بەرێ"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "پێنج خشتەکی", "poem_title": "دەریایی حوسن و نازی مەوج و حوبابی هێنا", "poem_description": "پێنج خشتەکی لەسەر شیعری سالم", "poem_text": "دەریایی حوسن و نازی مەوج و حوبابی هێنا\nیەعنی لە زلف و پەرچەم عوود و ڕووبابی هێنا\nوەمزانی بۆ چراخان مەلەک شەهابی هێنا\n«ساقی لە پەردە دەرهات جامێ شەرابی هێنا\nدڵ خیرە ما لە حیرەت ماه ئافتابی هێنا»\n\n\nمەجمووعی سالکی عەشق کاری بە قەبز و بەستە\nحیکمەت بە تاڵە هەیئەت ئەوهامی بەرز و پەستە\nلەم ئەمرەدا ئەرەستۆ بڕوانە چی بە دەستە\n«تیماری چاکی سینەم ڕاجیع بە چاوی مەستە\nبەختیش موافقی عەشق بۆ من خراپی هێنا»\n\n\nچ موشتەعیل چ موزلیم ئەجرامی ئەرز و کەیوان\nجوملە میسالی شەونم مەحوون بە ڕۆژی ڕەخشان\nڕوو گەر نەدەی بەجێ بێ نەک هەر بەمن بە هەموان\n«یەک زەڕڕە عەکسی پرتەو دەرکەوت و تووری سووتان\nئاوێنە سەخت ڕوو بوو لەو عەکسە تابی هێنا»\n\n\nئەم شۆر و سوورە نەکرا ئەزەل لەگەڵ ئەلەستا\nقەت ناکرێ قیامەت ڕۆژی حەشر کە هەستا\nڕۆحم لە شادییا چوو دڵم لە غەم نەوەستا\n«یارم لە دەر دەروون هات دەستی ڕەقیب لە دەستا\nغەمناک و شادمانم ڕەحمەت عەزابی هێنا»\n\n\nویستم کە تاجی سەرنێم تاجم لەسەر فڕێ دا\nسەر بەرزیم ئارەزوو بوو سەرم لە پشتی پێ دا\nئەم جوزئی ئیختیارە جیلوەی بە بەختی کێ دا\n«بۆ تۆبە سویی مەسجید هاتم بچم لە ڕێدا\nبۆ کۆیی مەی فرۆشان قیسمەت شیتابی هێنا»\n\n\nمردم ئەمەندە کردم نوێژی ڕیا و تەهلیل\nسووتام ئەمەندە خوێندم ئەسمائی حوببی تەعجیل\nڕامم بەوە پەری ئەو فکری نەکردوە تەعدیل\n«ڕوو هەر لە من ئەپۆشێ وا حاڵییە کە جبریل\nهەر خاسە بۆ من و ئەو ئایەی حیجابی هێنا»\n\n\nنەیدی بە چاوی نێرگس نەیبیست بە گوێچکەیی گوڵ\nئەم بەزم و نەزمە عومری نووحیشی بۆ بێ بولبول\nیاقووت و دوڕڕی حەمدی هەڵڕشت بەبێ تەئەممول\n«وەی وەی چ مەجلیسێ بوو دوێنێ لە دیدە و دڵ\nدڵبەر شەرابی گێڕا سالم کەبابی هێنا»\n\n\nساقی لە پەردە دەرهات، جامی شەرابی هێنا\nدڵ خیرە ما لە حیرەت، مەه ئافتابی هێنا\n\nیەک زەڕە عەکسی پەڕتەو دەرکەوت و تووری سووتاند\nئایینە سەختڕوو بوو لەو عەکسە تابی هێنا\n\nتیماری چاکی سینەم ڕاجیع بە چاوی مەستە\nبەختیش موافقی عیشق بۆ من خەرابی هێنا\n\nیارم لە دەر دەروون هات دەستی ڕەقیب لە دەستا\nغەمناک و شادمانم ڕەحمەت عەزابی هێنا\n\nبۆ تۆبە سوویی مەسجید هاتم بچم لەڕێدا\nبۆ کۆیی مەیفرۆشان عەزمم شتابی هێنا\n\nڕوو هەر لە من دەپۆشێ وا حاڵییە کە جیبریل\nهەر خاسسە بۆ من و ئەو ئایەی حیجابی هێنا\n\nوەهـ وەهـ چ مەجلیسێ بوو دوێشەو لە دیدە و دڵ\nدڵبەر شەڕابی گێڕا سالم کەبابی هێنا\n\n«سالم»"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "پێنج خشتەکی", "poem_title": "ئەی خاکی وەتەن بێ فەرەح و زەوق و سەفا خۆت", "poem_description": "", "poem_text": "ئەی خاکی وەتەن بێ فەرەح و زەوق و سەفا خۆت\nپڕ حادیسە مەحکوومی هەموو حوکمی قەزا خۆت\nبازیچەیی سەرپەنجەیی ئەربابی ڕیا خۆت\nبێ ئۆردوو بەبێ زەمزەمەیی شاه و سەرا خۆت\nسەد ئاه کە بوویتە هەدەفی دەرد و بەڵا خۆت\n\n\nئەم کوردە ئەبێ دائیمی هەر قوڕ بەسەرا کەن\nهەر جارە لە گونیە ئەبێ بەرگی بەبەرا کەن\nوەک تەعزییە ئەلواحی ڕەش و شین بەدەرا کەن\nپێویستی چییە دوژمنی خۆیان بە برا کەن\nعالەم کە بڵێن ساحبی ئەولاد و برا خۆت\n\n\nگەر وا بێ تەمەددون من و وەزعییەتی وەحشەت\nسەد خۆزگە بە زوڵمەت ئەمە بێ حاڵی عەداڵەت\nدەوڵەت ئەمە بێ ڕەحمەتی سەدبارە لە نەگبەت\nدەرمانی نییە عاجزە لەم عیللەتە حیکمەت\nچ بکەم، چ بڵێم ئێستەکە مەحکوومی فەنا خۆت\n\n\nبێ دەرپێ ئەبینم بوونە ساحێبی دەرپێ\nبێ جێ هەموو دیارن بوونە ساحێبی ڕێ و جێ\nئاساری نەما شوێنی کورد بوونەتە ژێر پێ\nفەوتاوە نەزم ون بووە من کێم و ئەتۆ کێ\nبێ عالیم و بێ سانیع و بێ ئەهلی وەفا خۆت\n\n\nوەسفت کە نەگونجاوەتە ئەفکاری چ شاعیر\nنەوعی نییە، ئەرزت نییە شوبهەت بە مەنازیر\nوەک گەوهەرە بەرد و گڵەکەت عەینی جەواهیر\nبێ میسلە موحەققەق چ لە باتین چ لە زاهیر\nبەم خەزنەیەوە مونتەزیری لوتفی گەدا خۆت\n\n\nکوا تاقمەکە و وەلوەلەیی دەوری کەریم خان\nکوا دوازدە سوارەیی بەبە مەشهوری مەریوان\nکوا فیرقەیی بتلیسی هەواخواهی بەدرخان\nکوا میللەتەکەی موتتەفیقی دەورەی تورکان\nبێ پیاو و بەبێ کۆمەڵ و جێما و جیا خۆت\n\n\nهاوسێ هەموو وەک داڵن و ئەم کوردە وەکوو لاک\nچنگیان لە جگەرگاهی هەموو داوە بەبێ باک\nبێ خوێنە گوڵی زەرد و زەعیفە وەکوو خاشاک\nحەمدی دە بپێوە قوڕ و سنگت بکە چاک چاک\nبێ قەوم و وەتەن پڕ ئەسەف و دەرد و جەفا خۆت"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "پێنج خشتەکی", "poem_title": "لە ئەووەڵ دەرسەوە من گوێ لە حەرفی ئەلف و بێ دەگرم", "poem_description": "پێنج خشتەکی لەسەر شیعری مەحوی", "poem_text": "لە ئەووەڵ دەرسەوە من گوێ لە حەرفی ئەلف و بێ دەگرم\nئەبم فەرموویە دەستی دڵ بە چاکی بێ وتێ دەگرم\nبتی چاکە دەلیلم بێ زەلیلم دەستی پێ دەگرم\n«لە شاگردانی کۆڕی عەشقم و جێ هەر لەوێ دەگرم\nکە من مشتێ چڵوچێوم بەچی بم کەڵکی کێ دەگرم»\n\n\nبە غەیری زەڕڕە گۆشە جیلوەیی داوە بە بەختی کێ\nئەویش سەرگەردی یێکە لەم هەموو ئەرزەی خودا بێ جێ\nغوباری دامەنە دەرمانی سەر یا سەندەڵی بەر پێ\n«نەگەییە دامەنی دەستی دوعا جا دەبمە خاکی ڕێی\nتەریقەی گۆشەگیری بەردەدەم ئەمجارە ڕێ دەگرم»\n\n\nنەوەک بولبول لە خەندەی غونچە هەڵساوم سبەینێ زوو\nنەوەک پەروانە ئاگر بەربووە جەرگم لە شەمعی ڕوو\nنە ساڕێژی ئەکا ڕێشی دڵم وەک شانە نە تاری موو\n«کە دادی یەئسی خۆمم بردە لا ئەم عارفە توند بوو\nوتی ئاخر سبەینێ جەژنە خوێنی تۆ لە پێ دەگرم»\n\n\nکە دەستم کردە مل مینا و نۆشیم خوێنی لێوی جام\nلە ئەوجی مەستییا کەوتم ئیتر نەمدیوە سوبح و شام\nمیسالی شاخی مەرجانی کە بگرێ کارەبای ناکام\n«لە ڕووسووری عیبادەت لام و ڕووزەردی خەجاڵەت مام\nبە ناوی سێوی ناوم باغەوان و من بەهێ دەگرم»\n\n\nکە گوڵزاری جیهانی عەشق کرایە ئەم چراخانە\nیەکێ ڕێی بولبولی گرت و یەکێ ئایینی پەروانە\nئوسولی کیشوەری عەشقە ئەما شەرتی نەوەستانە\n«لەسەرخۆچوونە شەیدابوونە قوڕپێوانە سووتانە\nهەتا مردن مەحەببەت ئیشی زۆرە ڕێزی لێ دەگرم»\n\n\nبەسەرما پێ دەنێ لەم ئەرزەدا بێ ڕێم دەڵێ یا شێخ\nکە دەستی کەوتە کار عادەتیەتی جێ پێم دەڵێ یا شێخ\nدەڵێی نوورە لە فانۆسی دڵا بێ جێم دەڵێ یا شێخ\n«چ شۆخە ئاگرم تێ بەردەدات و پێم دەڵێ یا شێخ\nبە خاشاکی دەوت شوعلە عەسامە دەستی پێ دەگرم»\n\n\nبەیەک غەمزە دەماری جەرگ و دڵمی ئەنجنی ورد ورد\nبەری بەست دیدەکانم جوێباری خوێنی پێدا برد\nتەعەججوب مام ڕەقیب لەم حاڵەتە بۆ چی لە داخا مرد\n«کە سینەی ڕێشمی بەو تیغی نازەی ئەنجن ئەنجن کرد\nوتی پەژموردەیە ئەم لالەزارە ئاوی تێ دەگرم»\n\n\nتەماشای ڕشتەکە عەقڵت هەیە مەنواڕە نەرمی شەرم\nهەزار سەر ڕەق ئەسیری پەنجەیێکی تاقە یەک سەر نەرم\nنەبوو غەرقی عەرەق دوژمن نیشانم دا کە بەحری شەرم\n«لە پاداشی قسەی سەردا هەمە ئاه و هەناسەی گەرم\nکەسێ شێتانە بەردم تێ گرێ من بەرقی تێ دەگرم»\n\n\nیەکێ مەستی مەیی کیبرە یەکێ مەخمووری ئافاتە\nیەکێ کەماڵی نوقسانە یەکێ نوقسان کەماڵاتە\nلە هەم بەزمی وەها حەمدی تەرەب نەوعی مەحالاتە\n«شوکر هوشیارە مەحوی تێ دەگا دنیا خەراباتە\nکە بەدمەستیی بکا ئەهلی خراپەی بۆ چی لێ دەگرم»\n\n\nدیارم دەیری عیشقە، جێ بە سووتن بێ لە وێ دەگرم\nکە من مشتێ چڵ و چێوم، بە چی بم، کەڵکی کێ دەگرم! \n\nنەگەییە دامەنی دەستی دوعا، جا دەبمە خاکی ڕێی\nتەریقەی گۆشەگیری بەردەدەم، ئەمجارە ڕێ دەگرم\n\nکە دادی یەئسی خۆمم بردە لا، ئەم عارفە توند بوو\nوتی ئاخر سبەینێ جەژنە، خوێنی تۆ لە پێ دەگرم\n\nلە ڕووسووری عیبادەت لام و ڕووزەردی خەجاڵەت مام\nبە ناوی سێوی ناوم باغەوان و من بەهێ دەگرم\n\nلەسەرخۆ چوونە، شەیدا بوونە، قوڕ پێوانە، سووتانە\nهەتا مردن، مەحەببەت ئێشی زۆرە، ڕیزی لێ دەگرم\n\nچ شۆخە ئاگرم تێ بەردەدات و پێم دەڵێ: یا شێخ! \nبە خاشاکی دەوت شوعلە، عەسامە دەستی پێ دەگرم\n\nکە سینەی ڕێشمی بەو تێغی نازە ئەنجن ئەنجن کرد\nوتی: پەژموردەیە ئەم لالەزارە، ئاوی تێ دەگرم\n\nلە پاداشتی قسەی سەردا هەمە ئاه و هەناسەی گەرم\nکەسێ شێتانە بەردم تێ گرێ، من بەرقی تێ دەگرم\n\nشوکر هوشیارە مەحوی، تێ دەگا دنیا خەراباتە\nکە بەدمەستی بکا ئەهلی، خراپەی بۆچی لێ دەگرم! \n\n«مەحوی»"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "پێنج خشتەکی", "poem_title": "وەرن یاران ئەجەل ڕەهبەرمە ئەمشەو", "poem_description": "پێنج خشتەکی لەسەر شیعری کوردی", "poem_text": "وەرن یاران ئەجەل ڕەهبەرمە ئەمشەو\nفیراقە ئەووەڵی ئاخرمە ئەمشەو\nخەیاڵی بەزمەکەی قەیسەرمە ئەمشەو\n«سەدای سەمتووری کەللەم گەرمە ئەمشەو\nچریکە و بانگی دڵ بێ شەرمە ئەمشەو»\n\n\nتەبیعەت بەرزە زاهیر گەرچی پەستم\nنەوەی ئەو شێرەکەی ڕۆژی ئەلەستم\nلە باڵا بۆ بەڵا پشتێن ئەبەستم\n«بە نینۆک کاری فەرهاد دێ لە دەستم\nوەها شاهوولە سینەم نەرمە ئەمشەو»\n\n\nشەوی هیجرە دڵم زامار و مەحزوون\nدەروونم ئاگری بەردایە گەردوون\nنەماوە ڕاحەت و عەقڵ و سەبر چوون\n«لە تەنیایی بە یادی ڕۆحی مەجنوون\nخەیاڵی گەشتی دەشت و دەرمە ئەمشەو»\n\n\nلەسەر عەقڵ و لە دڵ ڕاحەت کە دەرچن\nئیتر نامینێ فەرقی ژین و مردن\nحەقی وایە کە عاشق دەربەدەر بن\n«ئەگەرچی یار و یاوەر بوونە دوژمن\nغەمی بێ یاری بوو یاوەرمە ئەمشەو»\n\n\nڕەقیب و ناحەزت مەسروور خەندان\nڕەفیق و دۆستانت مات و حەیران\nمنیش سووتاوە جەرگم بۆتە بریان\n«لەسەر ڕووم زامی ناخوون نەخشی تۆی بەست\nتەمای سنعاتەکەی ئازەرمە ئەمشەو»\n\n\nبە کوشتن عاشقانت کرد سەرەفراز\nمنت هەر هێشتەوە بۆ عیشوە و ناز\nوەکوو کەو خۆی دەکا حەمدی فیدات باز\n«سەرم شۆری ویساڵی کەوتە سەر باز\nدیسان کوردی کە دەردی سەرمە ئەمشەو»\n\n\nسەدای سەمتوورە کەللەم گەرمە ئەمشەو\nچریکەی بانگی دڵ بێ شەرمە ئەمشەو\n\nبە ناخون کاری فەرهاد دێ لە دەستم\nوەها شاهۆ لە ناڵەم گەرمە ئەمشەو\n\nلە تەنیایی بە یادی ڕۆحی مەجنوون\nخەیاڵی گەشتی دەشت و دەرمە ئەمشەو\n\nغوباری خاکی وا حەق گەر بەهەشت بێ\nلە دەرگای تۆ خەبەر ئاوەرمە ئەمشەو\n\nدڵم وەک حاکمی مەغدوورە قوربان\nتەمای سەنعاتەکەی ئازەرمە ئەمشەو\n\nئەگەرچی یار و یاوەر بوون بە دوژمن\nخەمی بێ یاوەری یاوەرمە ئەمشەو\n\nلە دەوریشم گەڕا پەروانە ناکام\nلە سەر ڕێی وەسڵی نووری هیجرە ئەمشەو\n\nکە چونکە بۆی ویساڵی تۆی تێدایە\nنەسیمی سوبح خەبەر ئاوەرمە ئەمشەو\n\nسەرم شۆری ویساڵی کەوتە سەر باز\nدیسان کوردی لە دەردی سەرمە ئەمشەو\n\n«کوردی»"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "پێنج خشتەکی", "poem_title": "بۆ کەوتە ئەم سەمایە نەڕووخێ خودا فەلەک", "poem_description": "پێنج خشتەکی لەسەر شیعری مەحوی", "poem_text": "بۆ کەوتە ئەم سەمایە نەڕووخێ خودا فەلەک\nکەوتوونە ئەم خەلایە دەبوورێنەوە مەلەک\nڕەنگە شکابێ پشتی زەمین گەردنی سەمەک\n«ئەو سەروی نازە تەوسەنی هێنایە تاز و تەک\nهەستا قیامەت و فەلەک ئەستوونییە گەرەک»\n\n\nڕەببی چ زەمزەمەیی زەنگی بەزمی عیشق\nئارامی ڕۆحە قووەتی دڵ دەنگی بەزمی عیشق\nبەم نەوعە ڕێژراوە ئەزەل ڕەنگی بەزمی عیشق\n«ئەی دڵ بناڵە سازی بدە چەنگی بەزمی عیشق\nمەی خوێنی جەرگە ناڵەیی مەحزوونییە گەرەک»\n\n\nئەهلی هونەر ئەوەندە سەری خستە سەرسەری\nدنیا گەڕا لە دەوری سەری مەردی سەرسەری\nدوێنێ قەلەندەری هونەر ئەیکرد سکەندەری\n«ئەمڕۆ لە کن زەمانە هونەر بۆتە قەشمەریی\nشێری ژیانی بۆچییە مەیموونییە گەرەک»\n\n\nتێ دەفکرم دەمێکە لە مەخلووقی کۆن و نوێش\nنەک بەر لە دیجلە تاکوو دەگاتە خەتتی سوێش\nنەمدی بەدیدە هەرچی دەکەی گوێ تەقە بە جوێش\n«فیترەت بڵند و پایە بڵندم نەدی بە گوێش\nگەردوون ئەوەندە دوونە کە هەر دوونییە گەرەک»\n\n\nلەم بارەگاهە دەرکە لەسەر ئیشتیاقی بوون\nهەر هاتووچۆیە ڕەسمی ئەوانەی کە هاتووچوون\nعادەت نییە تەئەننی مەکە عەیبە چەند و چوون\n«تینوو بە خوێنی عاشقە ئەی دڵ ببە بە خوێن\nئەو لێوە مژدە بێ دڵی پڕ خوونییە گەرەک»\n\n\nعەشقە چ دەخلی ئەو بە گەدا و بە شاهەوە\nیا بەم جەلالە کەوتە دڵی میهر و ماهەوە\nپێویستییە بە گریەی ناگاه و گاهەوە\n«قوم هەر دەبێ لە خوێنی جگەردا بە ئاهەوە\nئەو مەستی غەفڵەتە لەبی مەیگونییە گەرەک»\n\n\nزاهید بەخیل و تێ نەگەیشتوو بوو دەست و برد\nهەر بیستی ڕۆحی ڕۆیی لە داخا کە کەوت و مرد\nسوودی نەبوو کە حەمدی ئەمەی ئەرزی ئەو ئەکرد\n«دلبەر عەجەب نییە دڵی «مەحوی» بە دڵ کە برد\nئەسکەندەری زەمانە فلاتوونییە گەرەک»\n\n\nئەو سەروی نازە تەوسەنی هێنایە تاز و تەک\nهەستا قیامەت و فەلەک ئەستوونییە گەرەک\n\nئەی دڵ بناڵە، ساز بدە چەنگی بەزمی عیشق\nمەی خوێنی جەرگە، ناڵەیی مەحزوونییە گەرەک\n\nئەمڕۆ لە کن زەمانە هونەر بۆتە قەشمەری\nشێری ژیانی بۆ چیە، مەیموونییە گەرەک! \n\nفیترەت بڵند و پایە بڵندم نەدی، بە گوێش\nگەردوون ئەوەندە دوونە کە هەر دوونییە گەرەک\n\nتینوو بە خوێنی عاشقە، ئەی دڵ! ببە بە خوێن\nئەو لێوە، مژدە بێ، دڵی پڕخوونییە گەرەک\n\nقوم هەر دەبێ لە خوێنی بگەردا بە ئاهەوە\nئەو مەستی غەفڵەتە لەبی مەیگوونییە گەرەک\n\nدلبەر عەجەب نییە دڵی مەحوی بە دڵ کە برد\nئەسکەندەری زەمانە فلاتوونییە گەرەک\n\n«مەحوی»"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "پێنج خشتەکی", "poem_title": "خەزنەیە ئاو و گڵت ساحبی دار و دەوەنی", "poem_description": "وەڵام بۆ عەبدولخالیقی ئەسیری", "poem_text": "خەزنەیە ئاو و گڵت ساحبی دار و دەوەنی\nبە سەفا چەشنی بەهەشتی کەچی بەیتولحەزەنی\nجێگە سەیرانی عیراقی بەڵێ زۆر شۆخ و شەنی\nچونکە بێ پیاوی بە ئاشووبی خەریکی فیتەنی\nچۆنی ڕوو بێ کە بڵێ میللەتەکەت تۆ وەتەنی\n\n\nوەرە تۆ مەردی خوا بە هەڵیخە پیاوی چاک\nساحبی تەبع و عەقڵ عامیلی عەزم و بێ باک\nنە وەکوو من وەکوو ئەم خەڵقە کە کەوتووین وەک لاک\nلە لەکێکا کە نییە ئەهلی کیفایەت یەک تاک\nچۆنی ڕوو بێ کە بڵێ میللەتەکەت تۆ وەتەنی\n\n\nوەرە بنواڕنە ئەم وەزعە بە دیققەت سەیرە\nمیللەتێ بەم زلییە هێندە قەدیم و قەیرە\nوەکوو گۆ کەوتووەتە بەر شەق و لیسی غەیرە\nئەمە حاڵە، ئەمە ژینە، شەڕە یاخۆ خەیرە\nچۆنی ڕوو بێ کە بڵێ میللەتەکەت تۆ وەتەنی\n\n\nگەورە بێ دەرکە، دەرک خاسە نەسیبی دوردە\nلە شەرابا نییە نەشئە نە شەهێنی دەردە\nبۆیە بەدبەختە گوناهی ئەمەیە ئەم کوردە\nکە نەبێ پیاوێ بڵێ وادەی دەس و بردە\nچۆنی ڕوو بێ کە بڵێ میللەتەکەت تۆ وەتەنی\n\n\nسەبەبی ئاو و هەوا و گردی بڵاوی تۆیە\nتەفرەقەن میللەتەکەت دیارە فەقیرن بۆیە\nغەیرەیە دوژمنیان دوژمنیان بۆ خۆیە\nپێ لە پێوەندە کەوا تەوقیشی لەسەر ئەستۆیە\nچۆنی ڕوو بێ کە بڵێ میللەتەکەت تۆ وەتەنی\n\n\nلە دەمی هیچ کەسێکا نییە باس و ناوت\nهەر سەگێ هەڵسێ بەبێ ترس ئەکەوێتە ڕاوت\nمۆدەمان ڕۆیی بەسەرچوو بەسەری تۆ ناوت\nبۆ ژیان مونتەزیری لوتفە لە غەیرە چاوت\nچۆنی ڕوو بێ کە بڵێ میللەتەکەت تۆ وەتەنی\n\n\nسەبەبی حاڵەتی تۆیە لە ژیانا بێزار\nوەکوو کوڕمردوو خەریکی ئەسەفە و شیوەن و زار\nحەمدی شێتانە کە ئەتڵێتەوە میسلی بیمار\nنییە بێ چارە حەکیمێ نییە چاری ناچار\nچۆنی ڕوو بێ کە بڵێ میللەتەکەت تۆ وەتەنی"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "پێنج خشتەکی", "poem_title": "تیری برژانگی لەلام وایە سەهل دڵ هەڵدرێ", "poem_description": "پێنج خشتەکی لەسەر شیعری کوردی", "poem_text": "تیری برژانگی لەلام وایە سەهل دڵ هەڵدرێ\nبەندی جەرگ و ڕشتەیی سەبر و تەحەمموول بپچڕێ\nباز بە چاوی جوانەوە ڕەنگە لە شەرما هەڵفڕێ\n«لاوی قەد لاولاوی من گەر بێ بەناز چاو هەڵبڕێ\nوا دەزانم شێخ لە من زووتر لە ئیمان وەرگەڕێ»\n\n\nلەم گرۆهی شێخە زاتەن کردبووم زووتر ویداع\nچونکە دەمزانی بە حیلە دەمخەنە سەر ڕێی تەماع\nتەکیە ئەنواعی دەسیسەی تیایە فابریقەی مەتاع\n«ڕۆژێ بێ جام کرد و ساتێ چوومە لای شێخ بۆ سەماع\nوەک کوزە کەمتیاری پێ بێ ساعەتەن لایدام لە ڕێ»\n\n\nعومری خەڵقیان هەر بە وەعدەی هیچ پووچ داوە بە باد\nحیرەتم بەم تەفرەدانە بۆ ئەبن مەمنوون و شاد\nدوێنێ یا برسی بووە نەیماوە خەرجی ئاو و زاد\n«واعیز ئەمڕۆ هەم دیسان حەڵواخۆری کەوتۆتە یاد\nنەک لە ڕێگەت لا بدا گوێ مەگرە لێی با هەڵتڕێ»\n\n\nفیکر و زیکرم یارە مەعلوومە لە عالەم ڕۆز و شەب\nگەر کفر نەبوایە ئەموت ئەیپەرستم میسلی ڕەب\nچی بڵێم جوزئی تەبیعەتیە بەبێ بوونی سەبەب\n«باز ڕەقیب دەستی بە فیشاڵ کردەوە وەک بای غەزەب\nبۆیەکا ئەمشەو لە بەزمی یار چرای من ناگەڕێ»\n\n\nنییەتی تۆ خێرە با عالەم بزانێ عامیلی\nبمکوژی ئەمجا لەسەرچی توخوا تۆ ماتەلی\nواهیمە گرتووتی یاخۆ هەر بە فکری باتیلی\n«خوێنی من بۆ شوێن ونێ دەسڕی بە پەنجەی قاتیلی\nوەختە خۆی ئەنگوشت نوما کا لێی گەڕێن با بیسڕی»\n\n\nخەڵقی ژینیان مەتڵەبە بۆ کەیف و سەیرانی جیهان\nئارەزووم نە ژیانە من تا بچمە ڕیزی عاشقان\nعاشقانی چونکە کوشتووە مامەوە من بۆ نیشان\n«تیغ بە ملما دێنێ بە درۆ پێم دەڵێ نابڕێ قوبان\nتیغی ئەو دەبڕێ بەڵا هاوارە بەختم نابڕێ»\n\n\nتوخوا حەمدی بە غەیری مەیکەدە بۆ کوێ چویی\nعاشقی مەیخوارە نابێ کردبێتی بەدخویی\nکفر و ئیمان باس ئەکەی نەتماوە مەیلی کەم دویی\n«وای دەزانی ناسکە سەر چاوی کوردی پای نەنا\nوا بە پا خۆشە بووە بیشیکوتن دەرناپەڕێ»\n\n\nلاوی قەد لاو لاوی من گەر بێ بە ناز چاو هەڵبڕێ\nوا دەزانم شێخ لە من زووتر لە ئیمان وەرگەڕێ\n\nڕۆژێ بێجام کرد و ساتێ چوومە لای شێخ بۆ سەماع\nوەک کوزە کەمتیاری پێ بێ دەسبەجێ لایدام لەڕێ\n\nواعیز ئەمڕۆکەش ئەوا هەڵواخوری کەوتۆتە یاد\nنەک لە ڕێگەت لابدا گوێ مەگرە لێی با هەڵتڕێ\n\nوا ڕەقیب دەستی بە فیشاڵ کردەوە وەک بای غەزەب\nبۆیە وا ئەمشەو لە بەزمی یار چرای من ناگڕێ\n\nخوێنی من بۆ شوێن ونی دەسڕێ بە پەنجەی قاتڵی\nوەختە خۆی ئەنگوشت نما کا لێی گەڕێ با بیبڕێ\n\nتیغ بە ملما دێنێ و بە درۆ دەڵێ نابڕێ قوبان\nتیغی تۆ بوڕڕەندەیە هاوارە بەختم نابڕێ\n\nپێم دەڵێ کوردی خۆ تۆ عاقڵ بووی بۆچ شێت بووگی؟ \nسیحری چاوی خۆت نەدیوە، حەقتە لۆمەم کەی لە ڕێ\n\n«کوردی»"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "پێنج خشتەکی", "poem_title": "نە هاودەردێ هەبوو فکری بە حاڵم کا نە غەمخوارێ", "poem_description": "پێنج خشتەکی لەسەر شیعری کوردی", "poem_text": "هەزار حەقم وت و نەشبووم وەکوو مەنسوور بە سەردارێ\nنەما کەس دامەنی نەگرم پەنام بردە هەموو شارێ\nنە هاودەردێ هەبوو فکری بە حاڵم کا نە غەمخوارێ\n«ئەمان مردم عیلاجێ سا لە ڕێی پێغەمبەرا چارێ\nویساڵ یا قەتل یا تەسکین لە هەر سێ بۆم بکەن کارێ»\n\n\nچ بۆ وەسڵ و چ بۆ کوشتن گەلێکم دیوە من وادەی\nلە بەزمی خاسە بۆ من پڕ لە زەهری کردووە بادەی\nلە ڕێی خوادا بڵێن گەر بیکوژی ئەو وەختە ئازادەی\n«وەها سووتاوم ئەسڵەن تابی فریادم نەما سادەی\nڕەفیقان نیوە سووتن ئێوە نامەرد عەرزە هاوارێ»\n\n\nنەفەس سینە و کەمانێکە دەری خست شۆری مەفتوونی\nسەراپا بێ سەر و پا پێم ئەکا تەمسیلی مەجنوونی\nکەلامم تێکەڵ و پێکەڵ شیعر نەیماوە مەزموونی\n«لە کونجی سینە دەنگی ئای و ئۆی دڵ دێ بە مەحزوونی\nوێران بێ نەمدی ساتێ لێی نەیێ ناڵەی بریندارێ»\n\n\nچ سیحرێ بوو بە عیشوە عالەمێکت شێت و شەیدا کرد\nبە حوسنی یووسفی خیلقەت لەبەر چی تووشی سەودا کرد\nکەسێ ناڵێ سەنەم ئەم شۆری عەشقەت بۆ چی بەرپا کرد\n«ئەلای هەر کەس ئەچم مەنعم دەکا خۆت بۆ چی ڕیسوا کرد\nدرێغ کوا حاڵزانێ ڕەببی تووشم بێنی بیمارێ»\n\n\nلە خوبانا نیگار وەک خۆر لە ئەنجومدا بەڵێ تاکە\nلەبەر ئەم حوسنەیە ئەو شۆخە بێ ئینساف و بێ باکە\nبە دائیم هەر جەفا و جەوری کە ئەیکا وا هەمووی چاکە\n«لە ژێر باری غەما وا شانی سەبرم ڕێشە ئێستاکە\nفیراقی یار لەبەر ئاخر شەڕی لێم بۆتە سەربارێ»\n\n\nئەمە کاری خودایە دامەنی هێناوەتە بەر پێت\nوەکوو گەرد دامەنم گرتووی و ماچی ئەکەم بەر پێت\nمەڵێ چاکەت چییە تۆ یا بکەم ئەم چاکەیە بۆ کێت\n«سەبا یارانی مەجلیس گەر هەواڵی من بپرسن لێت\nبڵێ کێشایە مەیخانە دوو چاوی بێچووە عەییارێ»\n\n\nلە مەیدانی عەشقدا ئەم قسانە فەرموو کەی کوردی\nوەیا کێ بوو لە شاعیردا وەکوو حەمدی دەس و بردی\nبە تەخمیسی کە تەسدیقی بکا ئەم نەزمە بوو وێردی\n«دوڕ و یاقووت ئەبارێ لەم کەلامە شیرنەی کوردی\nخوا سا کوا لە دنیادا قەدرزان و خریدارێ»\n\n\nئەمان! مردم عیلاجێ، سا لە ڕێی پێغەمبەرا چارێ\nویسال یا قەتڵ یا تەسکین لە هەر سێ بۆم بکەن کارێ\n\nوەها سووتاوم ئەسڵەن تابی فەریادم نەما سادەی\nڕەفیقان نیوە سووتن، ئێوە نامەرد، عەرزە هاوارێ\n\nلە کونجی سینە دەنگی ئای و ئۆی دڵ دێ بە مەحزوونی\nوێران بێ، نەمدی ساتێ لێی نەیە ناڵەی بریندارێ\n\nئەلای هەرکەس دەچم مەنعم دەکا خۆت بۆچی ڕیسوا کرد؟ \nدرێغ کوا حاڵ زانێ؟ ڕەببی تووشم بێنی بیمارێ\n\nلە ژێر باری خەما وا شانی سەبرم ڕێشە ئێستاکە\nفیراقی یار لەبەر ئاخر شەڕی لێم بوو بە سەربارێ\n\nلە نەزعا پێی دەڵێم قوربان جەفا بەس بێ دەڵێ کافر\nئەمە چیت دیگە؟ تۆ سەگ مەرگی کارم ماگە پێت جارێ\n\nسەبا! یارانی مەجلیس گەر هەواڵی من دەپرسن لێت\nبڵێ کێشاویەتە مەیخانە چاوی بێچووە عەییارێ\n\nدوڕ و یاقوت دەبارێ لەم کەلامە شیرینەی کوردی\nخوا سا کوا لە دنیادا قەدر زانێ، خەریدارێ؟ \n\n«کوردی»"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "چوار خشتەکی", "poem_title": "شێخ کە پۆلیسی دەوێ و عەسکەری سوارە و پیادە", "poem_description": "", "poem_text": "شێخ کە پۆلیسی دەوێ و عەسکەری سوارە و پیادە\nبۆ هەموو فیتنە و شۆڕش کە بووە ئامادە\nدەستی هەڵگرت لە خودا و دینی کە کرد ئازادە\n\nاین همه از پی آنست که زر میخواهد\n\n\nگەه بە کیبر و عەزەمەت شایە گەهێ زیلل و فەقیر\nگەه دەڵێی جوکلە گەه ساکینی بەرماڵ و حەسیر\nگەه حوکمرانە گەهێ پایی بە زنجیر و ئەسیر\n\nاین همه از پی آنست که زر میخواهد\n\n\nگەه لە تەڵقینی عەوامایە وەکوو مورشیدی پیر\nگەه دەخوا خوێنی جەوانیش بە حەڵاڵی وەکوو شیر\nگەه دەنووسێ بە قەڵەم نوشتە گەهێ کوشتە بە تیر\n\nاین همه از پی آنست که زر میخواهد\n\n\nواریعی سیڕڕی دیواری یەتیمە گاهێ\nقاریئی ئایەتی قورئانی قەدیمە گاهێ\nدڵی هەر توندە بەدەم گەرچی حەلیمە گاهێ\n\nاین همه از پی آنست که زر میخواهد\n\n\nگەه لەگەڵ هەرزە و ئوباشە خەریکی شەڕەشەق\nگەه لەگەڵ جەردە و دز مەشقی تفەنگ و تەقەتەق\nگەه لە زیکرایە لەگەڵ سوفیی سافی لەقەلەق\n\nاین همه از پی آنست که زر میخواهد\n\n\nگەه دەکا عەرزی تەشەببوس بە موسوڵمان و تورک\nگەه بە ئینگلیزی ئەدا مەزبەتەی میللەت و مولک\nگەه بە سەر دۆستی و گاه تەمەننای بە کەلک\n\nاین همه از پی آنست که زر میخواهد\n\n\nگەه بەسەر سەوزی وەکوو سەروە لە عالەم سەرکەش\nگەه بە چەفیە سەری وەک غونچە لەتیف و دڵگەش\nگەه دەبێتە مەحەک و گاهێ بەزیوی پڕغەش\n\nاین همه از پی آنست که زر میخواهد\n\n\nشەو لە کەیفایە گەهێ ڕۆژە لە سەیران و شکار\nگەه لە ئەشکەوت و کون و قوژبن و کێوانە فیرار\nگەه لە ژێر باری غەما گاه لەسەر غەم بووە بار\n\nاین همه از پی آنست که زر میخواهد\n\n\nکەس نەبێ حەمدی بە ئومێدی عەتایا و کەرەم\nنە قوماندان و نە ئەفراد و نە خوددام و حەرەم\nخۆی و عالەم کە دەکا سەوقی خەراباتی عەدەم\n\nاین همه از پی آنست که زر میخواهد"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "چوار خشتەکی", "poem_title": "بەه بەه چ ڕۆژێکی نەوە", "poem_description": "", "poem_text": "بەه بەه چ ڕۆژێکی نەوە، هەی هەی چ عومرێکی نەوە\nهەوا دەریایی پرتەوە، گوڵ بۆ چەمەن بەسەر ڕەوە\nسەوزە جڵەوکێشی ئەوە، دنیا وەک باغی خوسرەوە\n\nشیرینە جێی سەیرانەکەم، ئەمما بدەی جەژنانەکەم\n\n\nسەحرا هەموو سەوز و سوورە، چەشمە مەنابیعی نوورە\nگڵ وەک کلی کێوی توورە، نەغمەی نەسیمی سەمتوورە\nزەمین بەهەشتی پڕ حوورە، عالەم غەمی لە دڵ دوورە\n\nجارێ بدە جەژنانەکەم، ئەوسا وەرە سەیرانەکەم\n\n\nگوڵزارێکە چ ڕەنگینە، دنیا سپی و سوور و شینە\nلالە و وەنەوشە و نەسرینە، ڕەیحانە و مینا چین چینە\nشەستپەڕ خەریکی پەرژینە، هەر ڕۆژی وا ڕۆژی ژینە\n\nزوو کە بدە جەژنانەکەم، تێکی مەدە سەیرانەکەم\n\n\nهێنایە لەنجە دەستی چڵ، وەک جامی بادە عەتر و گوڵ\nعەرعەر تەقانی دەست و پل، سەما سەما ئەکا بە خول\nنەی کەوتە خوێندنی بە دڵ، نابێ ببم زیاتر خەجڵ\n\nزۆری بدەی جەژنانەکەم، خۆشی ئەکەم سەیرانەکەم\n\n\nئەووەڵی ڕۆژی بەهارە، هەوا پاک و میشکبارە\nفەسڵی کەنار و جۆبارە، جامم لە نەشئەی سەر شارە\nوەعدەی ویساڵی دڵدارە، هەر جارێکە و هەر ئەمجارە\n\nبەسیە بدە جەژنانەکەم، بەڵکو بچمە سەیرانەکەم\n\n\nتۆ ماهی و من ئەختەرت، تۆ شاهی و من ئەفسەرت\nتۆ ئەهلی دڵ من دڵبەرت، تۆ یاری و من یاوەرت\nتۆ ئاغای و من نۆکەرت، ڕۆحم بەسەر گەردی سەرت\n\nکوانێ بدە جەژنانەکەم، ماتەڵ نەبێ سەیرانەکەم\n\n\nگوڵ غەرقی ئاو و ڕەنگە، غونچە دەم و دڵ تەنگە\nنێرگز گێژ و دەبەنگە، بولبول لەسەر ئاهەنگە\nڕۆژێکی شۆخ و شەنگە، لوتفێ بکە درەنگە\n\nبێنە بدە جەژنانەکەم، بچم بۆ سەر سەیرانەکەم\n\n\nقەدەح مەست بوو ڕشایەوە، عومر لە نوێ نووسرایەوە\nگوڵ پێکەنی گەشایەوە، شەونم وەک من بەشایەوە\nچرۆی درەخت ژیایەوە، غونچە دڵی کرایەوە\n\nبا بەس بڵێم جەژنانەکەم، زایەع نەبێ سەیرانەکەم\n\n\nوەتەن غەرقی عیشوە و نازە، ئەلحەق لە ئەرزا مومتازە\nقەلی شەلی ئەڵێی قازە، کەوی هەموو ئەڵێی بازە\nبە قاعیدە ئەمەند شازە، وەختە بڵێم کە ئیعجازە\n\nڕۆیشتوون هاوڕێکانم، بدە پارە پڕ گیرفانم"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "چوار خشتەکی", "poem_title": "نامەرد موغەننی وەختی مەقاماتە نەسرەوی", "poem_description": "تێهەڵکێش لەسەر نیوە دێڕێکی حافز", "poem_text": "نامەرد موغەننی وەختی مەقاماتە نەسرەوی\nتوخوا قەتارێ خۆشە بە ئەبیاتی مەولەوی\nیاخۆ بە سۆزی شۆرەوە بەندێکی مەسنەوی\n\nتا خواجه می خورد به غزلهای پهلوی\n\n\nقیسمێکی قەوم لە بەحری تەحەممول شنا دەکەن\nبەعزێ دوعا بە دەورە و بەعزێ سەڵا دەکەن\nبەعزێ سەنا و بەعزێ بە چەرخە سەما دەکەن\n\nتا خواجه می خورد به غزلهای پهلوی\n\n\nگوڵگوڵ کرا میسالی گوڵستان زەمین بە خون\nفرمێسکە جارییە وەکوو دیجلە ڕەوان و ڕون\nهەر ناڵە و فیغانە لە جێی ساز و ئەرغەنون\n\nتا خواجه می خورد به غزلهای پهلوی\n\n\nقومدە لە خوێنی جەرگ و بنیشە لە خەڵوەتا\nبژمێرە داغی حەسرەت و بەستە لە دەوڵەتا\nئولفەت بکە بە دەرد و مودارا لە نەگبەتا\n\nتا خواجه می خورد به غزلهای پهلوی\n\n\nقاتیل بە جامی خوێنەوە وەک ساقی بێتە خول\nکوشتە بە ناڵە چەپڵەزەنان بێ بە دەست و پل\nقازی بڵێ غەزایە نەوەک بێ بە دڵ خەجل\n\nتا خواجه می خورد به غزلهای پهلوی\n\n\nوەک عەینەمەل تەییارە بگرمێنێ بۆ سەفا\nبا ژن میسالی کوللە لەسەر ڕێگە بەربخا\nخەفیە هەیە بە کەیفی بزانن نەوەک جەفا\n\nتا خواجه می خورد به غزلهای پهلوی\n\n\nتۆ بەستە بەستە حەمدی ببەستە لەگەڵ ئەسەف\nگاهێ بدە لە تەپڵی سەر و گەه لە سنگی دەف\nدەمدەم بخوێنە حادیسەیی خۆشی بێ تەرەف\n\nتا خواجه می خورد به غزلهای پهلوی"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "موستەزاد", "poem_title": "ساقی وەرە مەستانە بدە جامە شەرابێ", "poem_description": "", "poem_text": "ساقی وەرە مەستانە بدە جامە شەرابێ\nیەک لوقمە کەبابێ\n\n\nنێزیکە ئەجەل فرسەتە عومرێکی کە مابێ\nبا سەرفی سەفا بێ\n\n\nجامێ بدە پەیمانەشکەن بێ بە هەموو دەم\nتا عەهدی کەی و جەم\n\n\nخەمرێ بدە بیدا بە هەموو جورعە شەبابێ\nنەشئەی مەیی نابێ\n\n\nبنواڕە کە دەورەی من ئەدا گونبەدی ئەفلاک\nوەک کەرگەسی سەر لاک\n\n\nتۆ بەر لەوە ئەییامی بەهارم بە شیتا بێ\nبۆ بەزمی شیتابێ\n\n\nسازیکە نەفس نۆبەتە سا سینە کەمانێ\nئەی پەنجە چغانێ\n\n\nتارێ لە ڕەگی ڕۆح و لەسەر دەنگی ڕوبابێ\nنەک نەشئە ڕوبابێ\n\n\nحۆری نەسەبی خۆر لەقەبی ماه نیشانی\nمیوانە زەمانێ\n\n\nپەروینە بڕەقسێت و سوهەیلە بە سەما بێ\nتا خەیمە سەمابێ\n\n\nغارەتگەری چینی بەسەر و توڕڕە و پەرچەم\nیا جیسمی موتەڵسەم\n\n\nئاه و نیگەهی عەینی غەزالانی خەتا بێ\nیا عەینی خەتا بێ\n\n\nبا جامی جەمم بێ قەدەح و ئابی بەقا مەی\nساقی حەتەمی تەی\n\n\nناڕازییە دڵ مومکینە ئەو وەختە ڕەزا بێ\nجانانە ڕەزا بێ\n\n\nهەر نەشئە لەسەر نەشئەیی هەر کامە لەسەر کام\nهەر جامە لەسەر جام\n\n\nئەم عەسرە ئەسەف حەمدی لە دەریایی غەما بێ\nوەک خۆر لە تەما بێ"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "موستەزاد", "poem_title": "وەک عاشقە هاتۆتە دەرێ نێرگسی بیمار", "poem_description": "", "poem_text": "وەک عاشقە هاتۆتە دەرێ نێرگسی بیمار\nبۆ دیدەنی دڵدار\n\n\nیادی وەتەنی کردووە یا گۆشەیی گوڵزار\nدوور بێ لە ئازار\n\n\nئەی غونچە نەپشکووتی دڵی کوردی مەگەر تۆ\nوا چووبی لەسەرخۆ\n\n\nسەودایی گوڵان گەرمە لە مەیدان و لە بازاڕ\nبولبول نییە بێدار\n\n\nئەی خەڵقی سەمەن دەرکە چرۆیێکی نەزاکەت\nسا بەسیە فەلاکەت\n\n\nنابینی گوڵاڵە ئەگەڕێن دامەنی کۆسارە\nسەرچەشمە و جۆبار\n\n\nکوا قامەتە مەوزوونەکەت ئەی سەرو خەرامان\nئەی سەرکەشی بۆستان\n\n\nبێ تۆ وەکوو گۆچانی چەماوەن قەدی ئەشجار\nبێ بەرگن و بێ بار\n\n\nتۆ ڕۆحی کەوا حەپسی دەروونی منی ئەی گوڵ\nوەک حەپسی دڵی چڵ\n\n\nبێ حەوسەڵەیە بولبول ئەکا شۆڕش و هاوار\nمن ماتەم و غەمبار\n\n\nعەشقی جوهەلا خاسەیی ئیقبالتە ئەی بت\nلە فکرتە کە ئەموت\n\n\nعاشق بە شوعاعێکە کە پەروانە شەوی تار\nگەر شەمعە ئەگەر دار\n\n\nبێ زەوقە هەموو عاشق و بێ شەوقە ویلایەت\nئەگری بە حیکایەت\n\n\nبۆ دیدەنی سەد خۆزگە ئەهاتیتەوە وەک پار\nجارێکە هەر ئەمجار\n\n\nبنواڕە تەئسیری فیراق و غەمی دووری\nنەیماوە شعووری"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "موستەزاد", "poem_title": "یار ئەگەر ئەمشەو لە مووچەی من بکا ماچی زیاد", "poem_description": "", "poem_text": "یار ئەگەر ئەمشەو لە مووچەی من بکا ماچی زیاد\nدێنە سەر شەوقم عیباد\n\n\nشمع آسا مصرعم از نور رویش لمعه داد\nلمعه باشد مستراد\n\n\nکورتە گەر دەستم درێژە دامەنی لوتفی نیگار\nکافییە بۆ چاوەزار\n\n\nاز طمع بالانشین وقتی که زیر پا فتاد\nکس به حال او مباد\n\n\nمن لە ڕێگەی دۆستیدا سەر ئەنێمە جێگە پێ\nبۆیە ناگەم قەت بەجێ\n\n\nراهرو را پایی باید چست تر از بادپا\nیعنی هر چه باد باد\n\n\nغەم ئەنیسی ڕۆژ و شەومە من نەبم غەمبار ئەبێ\nخۆی لە خۆی بێزار ئەبێ\n\n\nتا کند ناشاد ما را مادرا سازیم شاد\nدرد ما گردد تضاد\n\n\nفەقر و سەروەت بۆ بەشەر هەردوو گرفتاری نییە\nمیحنەتی جاری نییە\n\n\nهر که را نبود تمنا بیشتر از آب و زاد\nواقعا آزاد زاد\n\n\nعاشق و تەدبیری یار و زاهید و تەزویری نار\nئەم بە ئیشی ئەو چ کار\n\n\nنیک و بد این پیشەها اولاد را اجداد داد\nداد از اجداد داد\n\n\nبەو هەناسەی دێ لە کۆیی یارەوە وەک من ئەژیم\nوا ئەژی عالەم کە دیم\n\n\nاین نفس بر هم زند تاج و سریر کیقباد\nمادرش گویی نزاد\n\n\nغەیری مەجنون عاشقی جددی نەبوو عەمدی نەبێ\nشێتی وەک حەمدی نەبێ\n\n\nنازنین او نباشد مثل لیلا در بلاد\nکی بود حوری نژاد"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "مەسنەوی", "poem_title": "بە ساقی بڵێن موژدە بێ نەوبەهار", "poem_description": "", "poem_text": "بە ساقی بڵێن موژدە بێ نەوبەهار\nدەمی دا لە لێوی خەتی جوێبار\n\n\nهەڵئەقوڵێت و دەپژێ لە چەشمە و لە بەرد\nچی ئاوی وەک ئەڵماسی خاڵی لە گەرد\n\n\nخەرامان لە دەوری گوڵستان چنار\nخەریکن دەکەن مەشقی باڵای یار\n\n\nچڵی گوڵ بە پەنجە ئیشارەی چرۆ\nدەکا غونچە دەردی دڵی بەسمەن بۆ\n\n\nلەسەر عارزی گوڵ ڕەیاحینی ڕەش\nبە دامەن دەکا ئاتەشی غونچە گەش\n\n\nقەدەح عەتر دەگێڕێ بە جامی سەحەر\nبە بۆ کەوتووە نافی ئاهوویی بەڕ\n\n\nلە ڕیزی زومڕڕود کرا فەرشی باغ\nپڕی شەونمە لالە وەک شەوچراغ\n\n\nهەوا میشکبار و هەور دوڕ نیسار\nزەمین لایێ خازین لە لایێ عەتار\n\n\nکە گوڵ سواری چڵ بوو هەڵی گرتە غار\nخەزان تیپی تێکدا خزایە مەغار\n\n\nلە گێژ و خول و ئیهتیزازی هەوا\nلە مۆسیقە دانە درەخت یەک هەوا\n\n\nسەرو چەپڵەڕێزان دەکەن تەن بە تەن\nتەغەننوم دەکەن بولبولانی چەمەن\n\n\nنەسیمی سەحەر ڕاست ئەخوێنێ سەبا\nلە شۆری هوزاران هەزار مەرحەبا\n\n\nلە ئەوجی بڵندی سەدای دوڕڕاج\nبە ئەستوون فەلەک بوویەتی ئیحتیاج\n\n\nبە تەرتیب و ئادابی نەسرین و گوڵ\nحەریفان دەنێن دەم لە دەم دەست لە مل\n\n\nلە یارانی دێرین ڕەفیقانی نوێ\nپڕە سەر زەمین گوڵ بە گوڵ جوێ بە جوێ\n\n\nبە شیددەت دەکەن مەجلیسی ئینتیزار\nبە زایع نەچێ شەوکەتی نەوبەهار\n\n\nزەمان بۆیە ئارایشی دا زەمین\nکە یاران لە مەولا بە شادی بژین\n\n\nوەرە ساقییا تۆش بە حەقی شەراب\nبە مەیخانەیی ئەرزی ئەقدەس توراب\n\n\nبە ئەوجی مەقامی موعەللایی پیر\nکە ئەو جیلوە بەخشە و کە ئەو دەستگیر\n\n\nبە فەڕڕاشی دەرگاهی پیری موغان\nکە بۆ پایی بۆسی قەمەر دەیدوان\n\n\nدەخیلە ملی مەگرە هەڵناگرێ\nسوراحی ئەزییەت سەهل نادرێ\n\n\nبە ئاوی موسەففا دەم و چاوی جام\nبشۆ یادگاری جەمە و نابەکام\n\n\nدەرێنە و پڕی کە و بدە دەم بە دەم\nخوم و شیشە و جامی دەم جەم بە جەم\n\n\nلە چی چەند و چلۆن و لە کەی تا بەکەی\nبە توولی زەمان دائیما ڕەتلی مەی\n\n\nچ مەی ئاتەشین ڕەنگ و ئاتەش میزاج\nکە شا سەر بە نەشئە بدا نەک بە تاج\n\n\nچ مەی وەک برووسکەی هەوا توند و ساف\nلە دەم تەزکییەی کا هەتا حەددی ناف\n\n\nچ مەی نووری چاوی درەختانی ڕەز\nدڵی جورعە نۆشانی پڕ کا لە لەرز\n\n\nچ مەی زاهیرەن خوێنی جەرگی عەقیق\nبە باتین شوعاعێکی نووری حەقیق\n\n\nمەیێ بێ موقەتتەر لە ئاوی حەیات\nکە بشواتەوە شەرحی ڕەسمی مەمات\n\n\nخیلافی بکا ساقی ڕۆژی قیام\nحەشر دێ بەسەریا ئیتر وەسسەلام"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "مەسنەوی", "poem_title": "لە ئافاقی فەخرا ئەبوومە قەمەر", "poem_description": "تێهەڵکێش لەسەر شیعری فیردەوسی", "poem_text": "لە ئافاقی فەخرا ئەبوومە قەمەر\nاگر شاه را شاه بودی پدر\n\n\nئەگەر دەیبوو زەڕڕە وەفا و هونەر\nبسر بر نهادی مرا تاج زر\n\n\nئەنیسی سولەیمان دەبووم هودهودی\nاگر مادر شاه بانو بدی\n\n\nلە پێشا ئەگەر نەقشی پارەی دەدی\nمرا سیم و زر تا به زانو بدی\n\n\nنە من بووم نە ئەو بووی سەری موو گوناه\nبه دانش نبود شاه را دستگاه\n\n\nلە خۆیدا نەبوو جەوهەری عیزز و جاه\nوگرنه مرا بر نشاندی به کاه\n\n\nیەکێ سوفلەیە و بەدخووە و پڕ گەزەند\nیەکێ نایەوێ کردەوەی ناپەسەند\n\n\nخیلافی یەکن بۆ چی سەعدی دەڵێ\nبنی آدم اعضای یکدیگرند\n\n\nبەجێ نایە بە پول پول داعییەی جود\nگەرم نابێ بە تڕ حەمامی زل زود\n\n\nئەگەر نەیبیستووە عەرزی مەلەک کەن\nکه دریا را به ساغر کس نپیمود"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "قەتعە", "poem_title": "وەرن یاران قسەی مەردانە ببیەن", "poem_description": "", "poem_text": "وەرن یاران قسەی مەردانە ببیەن\nلە نامەردی نییە خۆ مەردی کەمتەر\n\n\nبە مشت بەحری سفیدم پێ وشک کەن\nلە هاوینا نەکەم لێوی کە لێی تەڕ\n\n\nبە کۆڵ ئەرزم کە پێ بەرنە قیامەت\nبوەستم پێوە تا هەنگامی مەحشەر\n\n\nبهاڕێ ئاشی گەردوون جوملە ئەرزاق\nکە بەرداشی ئەو ئاشەم بێ لەسەر سەر\n\n\nبە نینۆک شیشەیی پۆڵا کە ببڕم\nهەمووی بۆ جەرگی خۆشم کەن بە خەنجەر\n\n\nلە ئاوا بم بە زستان نەوعی ماسی\nلە ئاگردا بە هاوین وەک سەمەندەر\n\n\nلەوەم پێ چاترە سەر دانەوێنم\nلە لای پیاوی ڕەزیڵ و بێ وەفا و کەر"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "ئینقیلابی دەهرە نەعنا بوو بە پنگە و گوڵ گیا", "poem_description": "", "poem_text": "ئینقیلابی دەهرە نەعنا بوو بە پنگە و گوڵ گیا\nپۆست نشینی ئەولیایە پۆست کەند و ئەشقیا\n\n\nسەبحەیی سەد دانە فیشەکدانە سیواکە تفەنگ\nفکری دز زیکرە و تەقەی قاتیل سەدایی ئەتقیا\n\n\nقاتیل و ڕەهزەن بە تەعلیماتەوە شەو دێنە دەر\nوەک بچن بۆ جومعە حاجی و سۆفیی و شێخ جیا جیا\n\n\nماڵی دنیا کاوڵ و ئاوا قیامەت بۆیە بوو\nخەرگەلە کەوتوونە دەعوای تێگەیینی ئەزکیا\n\n\nوا کرا ئیعلانی حوڕڕییەت بە ناوی شەرعەوە\nهەرچی نەکرابوو کرا هەرچی کە نەشیا بوو شیا\n\n\nموعجیزێ بوو ئاگری زەردەشت ئەگەر پەیدا نەبێ\nگەر بسووتێم من دەخوێنم فاتیحە بۆ ئەنبیا\n\n\nبۆ لە برسا مردنە حازر بوون ئەهلی شەرەف\nچونکە نیعمەت ئێستەکێ دەدرێ بە میقداری ڕیا\n\n\nوەختە ئەهلی دۆزەخ و جەننەت لە یەک جیا ببنەوە\nوەک زەبانی وایە هەر کەس لێرە بەم حاڵە ژیا\n\n\nخۆ لە دنیادا ئەوا حەمدی جەزای هەر فیتنەیە\nموستەحەققە دڵ لە زیندانا کە حەپسە بێ زیا"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "بپێچە دامەنی موتریب بڵێ من کردم ئەو نەیکا", "poem_description": "", "poem_text": "بپێچە دامەنی موتریب بڵێ من کردم ئەو نەیکا\nدەخیلە فرسەتە ساقی عیلاجی بوربوت و نەی کا\n\n\nئەوی عەقڵی هەیە هەر دەرک و هۆشێکی لەسەردایە\nفیدای چاوی نیگار و بەچە و پەیمانەیی مەی کا\n\n\nبەشی شێخ و مەلا ناکەن بەهەشت و کافەیی دنیا\nلە مەیخانە جەهەننەمدا مەگەر ئەم خەڵقە ئۆخەی کا\n\n\nمەزاقی کوهکەن باوەڕ مەکە شیرین ببێ شیرین\nئەگەر خوێنی دڵی شەیدا لە کاسەی کەللەیی کەی کا\n\n\nوتوویە دێم و ئەمجا دەیکەمە قوربانی یەک غەمزە\nخودایا سا بە خێری بێنی ئەم ڕەحمە دەبێ کەی کا\n\n\nلە بابی فەقرەوە بشگاتە سەر گەنجینەیی قاڕوون\nفەقیری ئەو فەقیرە فێر نییە وەک حاتەمی تەی کا\n\n\nتەماشاکردنێکی مەزجی تەبعی حەمدی کرد مەستێ\nنیگاهی مەست دەبێ تەئسیری ئەعماقی ڕەگ و پەی کا"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "بۆ حاڵی من دیسانەوە شیوەن دەکا هەوا", "poem_description": "", "poem_text": "بۆ حاڵی من دیسانەوە شیوەن دەکا هەوا\nناچێ کە ئاهی نیوەشەوی کەس ببا هەوا\n\n\nگەر تێ گەیشتوویی وەکوو غونچە ببەستە دەم\nوەک گوڵ کە خەندە مەیلتە عەقڵت بکە دەوا\n\n\nقاتیل بە حاڵی ئاخیرەتی تۆ ئەسەف ئەکا\nکوشتە کە دەست و پێ بە یەکادا ئەگەر کەوا\n\n\nزوڵمت کە لێ بکەن لە کنت ئیلتیفاتە گەر\nزاڵم ڕەزام بە خەڵقی ببینە زوڵم ڕەوا\n\n\nنەیژەن نەیت فڕێدە دەمێ گوێ لە من بگرە\nلایق بە بێ نەوایە مەقاماتی بێ نەوا\n\n\nهەر خاکە چاوی برسیی شێخم کە پڕ بکا\nئادەم زەمینی نەبی چییە ببڕێ بەقەد کەوا\n\n\nبۆ سەربڕین کە دێت و دەمیشم لە دەم دەنێ\nنازانی عەیبە پێی بڵێ حەمدی نەوا و نەوا"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "بۆ خەت و خاڵی ملی شیرین کە وەک کەو ڕێژرا", "poem_description": "", "poem_text": "بۆ خەت و خاڵی ملی شیرین کە وەک کەو ڕێژرا\nهەر ئەزەل خوێنی دڵی فەرهاد و خوسرەو ڕێژرا\n\n\nبۆ بەیەک چڵ نێرگسی سەحرایی ئولفەت قەیسی شێت\nبەو کلی نازە کە چاوی مەستی لەیلا ڕێژرا\n\n\nمەنزەرەی گوڵزارە وەک من کوڵخەنیش بێ مەسکەنی\nئەو گوڵە عەکسی لە چاوی هەر کەسێکا نێژرا\n\n\nئەرزی ئەقدەس گەر لە دنیادا ببێ مەیخانەیە\nقودسییە وەک خۆم ئەوانەی لەو مەقامە نێژرا\n\n\nگەر بە نیسبەت کردەوە بدرێ جەزای خوێنی ڕەقیب\nمن دەخۆم و هەر بە خوێی چێشتی دەزانم چێژرا\n\n\nئینقیرازی موددەعی ڕەندان نیشانەی هارییە\nتۆزی خۆڵی مردووە حەققی بەسەریا بێژرا\n\n\nگوڵ لە بەرگی سەوزی خویدا نازک و شیرینترە\nبۆیە فکری نازکی حەمدی بە کوردی بێژرا"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "بە غەیری داغی دڵ نەقدم هەچی بوو چوو لەبەر پێتا", "poem_description": "", "poem_text": "بە غەیری داغی دڵ نەقدم هەچی بوو چوو لەبەر پێتا\nسەرم مابوو بە سەر گەردی ئەویش کەوتووە لەسەر ڕێتا\n\n\nلە ڕەسمی عاشقی زەحمەتترە مەعشووقەیی یاران\nکە کەس ساتێ بەسەر نابا وەکوو لەیلا لەگەڵ شێتا\n\n\nدەترسم ڕاحەتت لێ تێک بدەن ئەڕواحی عوششاقت\nکە شەو بەو شەوقەوە غافڵ لە گەردش نین بەسەر جێتا\n\n\nببینێ هەر کەسێ برژانگ و ئەبرۆ و چاوی مەستی تۆ\nدەڵێ خوێنڕێژە ئەم مەستە بە ئیستیدلالی هەر سێتا\n\n\nچ مەخلووق و چ خالیق خۆشیان نایە لە بێ جێیی\nلە دوو دنیام دەکەی ئەی دڵ بە هاتووچوونی بێ جێتا\n\n\nبە مشت پێوانەیی دەریایە باسی حوسنی تەنیا مووت\nکە ناکەم گەر بخوێنم شاهنامە سەد کەڕەت پێتا\n\n\nبە سەردی مەیلیا نێزیکە حەمدی گەرمی حیددەت بێ\nکە لەرزێکی لە دنیادا نەدیوە هیچ کەسێ بێ تا"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "بە مەنسوور و قەلەندەر قەت ئەبن ئەسکەندەر و دارا", "poem_description": "", "poem_text": "بە مەنسوور و قەلەندەر قەت ئەبن ئەسکەندەر و دارا\nبە ناحەق با بکەن خۆیان لە عالەمدا بەسەر دارا\n\n\nلەسەر شاخی گوڵێ ئەم مەسرەعەی تیکرار ئەخوند بولبول\nبە خەندەی غونچە قەت نابێ بکەم باوەڕ لەسەر پارا\n\n\nلە بورجێکی بوخارا جیلوەیی دا میسلی مەه شاهێ\nنەوەک هەر بۆ بوخارا بوو بووە ڕۆژی جیهان ئارا\n\n\nبەیەک لەمعە لە ئافاقی بە جارێ کردە دەر زوڵمەت\nلە دڵدا هەر بە ڕابوردن نەمابوو قووەتیش یارا\n\n\nگەدایی کوچەیی ئولفەت کە نەیبووە قیسمەتی شاهان\nبە ناچاری لەسەر تەختی جەدەلیانە لە ناو شارا\n\n\nکە باسی موویەکم پرسی دەمی لێک کردەوە شانە\nنەسیبی دۆستانم بێ جیهانی عەنبەری سارا\n\n\nڕەقیب گەر عەقڵی ببوایە دەکەوتە شوێنی ئەو شۆخە\nدەگەییە ڕوتبەی ئینسانی لەگەڵ یاران لەبەر غارا\n\n\nبەبێ لوتفی مەزانن ڕوو لە حەمدی گەر نەکا حەقییە\nنەزاکەت مانیعە بۆ گوڵ کە تێکەڵ بێ لەگەڵ خارا"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "جانانە بە ئەبرۆ خەبەری ماهی نەویدا", "poem_description": "", "poem_text": "جانانە بە ئەبرۆ خەبەری ماهی نەویدا\nسوبحانە چ بەرقێ بوو بە یەک جیلوە بەویدا\n\n\nزلفی کە بە تەحریکی هەوا ڕوومەتی پۆشی\nوەمزانی فەلەک ڕەونەقی ڕۆژە بە شەویدا\n\n\nگەر بێتە خەوم ڕۆحم ئەدەم هەر بە وەنەوزێ\nسەیری چ ڕەواجێکە بە بازاڕی خەویدا\n\n\nئەو چنگە کە شابازی نیگاهی لە دڵی دام\nکەی باز و هەڵۆت دیوە لەسەر سنگی کەویدا\n\n\nئادەم کە بڕی نرخی بەهەشت بۆ چی ڕەقیبت\nئەو قاپییە جەننەت بوو وەکوو کەر بە جەویدا\n\n\nدەورێ بوو ڕەواجی مەی و مەیخانە نەمابوو\nئەو چاوە خومارانە بە مەستی بڕەویدا\n\n\nدڵ لایقی زنجیرە خودا چاکی دەزانێ\nسەندی کە لە حەمدی بەسەری زلفی ئەویدا"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "جوێنی تاڵی یار لە زەوقا مەززەیی شیرین ئەدا", "poem_description": "", "poem_text": "جوێنی تاڵی یار لە زەوقا مەززەیی شیرین ئەدا\nکۆهکەن کەی ئەم قەرارە بۆ قسەی شیرین ئەدا\n\n\nجیلوەبازی ئەمشەوەی بۆ کوشتنی نەفسی منە\nخۆر ئەمەندە شوعلە بۆ گوم کردنی پەروین ئەدا\n\n\nمن بە دنیا ناگەم و دینیش لە دەستم دەرچووە\nهەر بە ئومێدی ویساڵی دلبەرم تەسکین ئەدا\n\n\nزەمزەمەی ئەم نیوەڕۆیە سوبحی مەحشەر نیسبەتە\nیارە تەرتیباتی کوشتن بۆ منی مسکین ئەدا\n\n\nتۆ دەزانی لەم خەلادا تەقڵەدانی با چییە\nمل شکاوە دەم لە باسی پەرچەمی موشکین ئەدا\n\n\nچاوی من ئێوە بە ساغی دادەنێن کوێری زەلیل\nتەجرەبەی خاکی دەریکا قووەیی بینین ئەدا\n\n\nدوژمنی ڕێگەی محەببەت جانفیدایە میسلی دۆست\nکوفری زلفە موو بە موو بۆ من کە شەرحی دین ئەدا\n\n\nحازری نوێژی شەهیدی عەشقی تۆن فەوجی مەلەک\nبۆ موبارەک بادی مەنزل ڕێ بە مەئموورین ئەدا\n\n\nکوشتنی حەمدی بەجێیە تۆ ئەگەر عاجز نەبی\nبۆ شەهادەت عەرز و حاڵی بۆ جلی خوێنین ئەدا"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "خۆزگە بەو ڕۆژە لە دەرگاکەت بە شەق دڵ دەرکرا", "poem_description": "", "poem_text": "خۆزگە بەو ڕۆژە لە دەرگاکەت بە شەق دڵ دەرکرا\nفەزڵی ئەربابی حەمییەت بۆ بەسەر خەڵقا درا\n\n\nسەد کەڕەت گەر دەرکراوم لازمە هەر بێمەوە\nتا دەسووتێ هەر دەبێ پەروانە بێتە بەر چرا\n\n\nمەسئەلەی شامی فیراقم لێ مەپرسن تو خودا\nمەنجەنیقێ بوو لە دنیادا کە بۆ من داخرا\n\n\nحاڵی عاشق نیک و بەد تابیع بە مەیلی دلبەرە\nتەپڵی بەد ناوی لە عالەمدا بە ئێمە لێ درا\n\n\nوەک محەک سەنگی فەلاکەت تەجرەبەی عالەم دەکا\nکەڵکی بۆ کەس نەبووە باب و قەوم و ئەولاد و برا\n\n\nعەقل و جاهم دا بە شێت و حاڵەتی ئاوارەیی\nجائیزە شەرعەن لە وەختی جیننەتا بەیع و شیرا\n\n\nکوشتنی ئەهلی موحیببەت وەک جلووسی شاهییە\nئەم چراخانە لە گەردوون بۆ من ئەمشەو هەڵکرا\n\n\nڕەهبەری ئینسانی بەدبەخت دائیما هەر ڕەهزەنە\nبۆ خەبەرداری دزانە دەنگی زەنگی من زڕا\n\n\nهەر وەکوو ئەم شیعرە ڕەنگینە سەوادی سەفحەیە\nبۆ موتاڵای حەمدی یە زلفت لەسەر ڕوومەت نرا"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "خۆزگە دەمزانی بەسەرمانا زەمان بۆ ناز ئەکا", "poem_description": "", "poem_text": "خۆزگە دەمزانی بەسەرمانا زەمان بۆ ناز ئەکا\nزەربی ئادابی قەواعید بۆ بە ئەمری شاز ئەکا\n\n\nتێ نەگەیوە ئێمە دەیزانین موسەببیب هەر ئەوە\nحوشترە قەززاز مریشکە هێلکە هەر وەک قاز ئەکا\n\n\nشینەشاهۆیە لە ئەوجی کەهکەشانا وەک شەهێن\nبۆ شکاری قورسی مانگ و جورمی خۆر پەرواز ئەکا\n\n\nکۆترەباریکە قەلەباچکەش کە گاڵتەی پێ ئەکرد\nوا بە پەڕبازی خەریکە مەغلەتەی شەهباز ئەکا\n\n\nساقی کوێر و کاسە کەل بادە نسیبی شێت و شەل\nموتریبی ناسازە تاری عەیشی مەجلیس ساز ئەکا\n\n\nجاهیل و کەمفام ئەگاتە مەجلیسی وەسڵی نیگار\nماچی سەر کوڵمی لەتیفی هەر بەجووتە و گاز ئەکا\n\n\nکەر لە کوێ کەوتووە لە کوێ کوندە دڕاوە سەیری کەن\nئاشەوان دانی نییە بەرداشەکەی بیراز ئەکا\n\n\nئیبنی مریەم ڕادەکێشێ سفرەیی خاسی بەهەشت\nوەک حەوارییون یەهودی ئیددیعای ئیعجاز ئەکا\n\n\nژاڵە گوڵباغی دەکا پیر سۆزە شەمعی بەزمی عەیش\nکوللەیە پەروانە فیسقە بولبولی ئاواز ئەکا\n\n\nئەهلی هیممەت حەقیە تەعنە گەر بدا ئەمڕۆ لە ڕۆژ\nبۆ هەڵێ لەم عەسرەدا ئەو نوورە پای ئەنداز ئەکا\n\n\nتەبعی حەمدی دەستگاهێکە بە پێوانەی غەزەل\nبۆ بەری هەم عەسرەکانی ئەلبیسەی مومتاز ئەکا"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "خەیاڵی عەشقی ڕووتە وا لە سەرما", "poem_description": "", "poem_text": "خەیاڵی عەشقی ڕووتە وا لە سەرما\nبە ڕووتی بۆیە نیمە باکی سەرما\n\n\nلە سکما لەرزی سەردی تۆیە گەرما\nبە من ناگا و نەگەیوە باسی گەرما\n\n\nکە لەیلا کردی مەجنوونی خەڵاتم\nسەراپا بەرگی ڕووتی کرد بە بەرما\n\n\nدڵی ئاگر بە ئاهی من دەسووتێ\nکەچی ناڵەم لە دڵتا بێ ئەسەر ما\n\n\nدەمێکە دڵ گومە نامەرد بزانن\nلەلای ئەو شۆخەیە یا دەربەدەر ما\n\n\nلە بەرماوەی کەبابی یارە ساقی\nدڵی برژا و مەی دانا لە بەرما\n\n\nبە پیری یارەوە حەمدی بە پێ چوو\nبەسەر ناچێ ئەگەر ئەمجا بەسەرما"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "دڕک و دەستت گەر هەیە حازر بە دەستت گوڵ درا", "poem_description": "", "poem_text": "دڕک و دەستت گەر هەیە حازر بە دەستت گوڵ درا\nتۆ لە گوڵشەندا بزانە گوڵ بە غەیری چڵ درا\n\n\nقوم قومی خوێنی دڵ و برژانی قرچ قرچی جگەر\nسفرەیی عەیشێکە خاسە هەر بە ئەهلی دڵ درا\n\n\nسازە ناسازێ بە بەزم و نایە ناناڵێ بە دڵ\nڕۆژی ڕەقسینە کە ڕەغبەت هەر بە پاو و پل درا\n\n\nچاوی بینا هەر سیەه بەختی بەسە بۆ ڕشتنی\nهەر بە چاوی کاڵی خودبینە کە تۆزێ کل درا\n\n\nکولفەتی ئەمڕۆی وجودی دیبێ گەر ڕۆحی بەشەر\nشێتە بەم تەوقە چ عەقڵێ بوو کە ئەووەل مل درا\n\n\nباری ڕاستی قەت لە موویێکا نەدی شانەی فەقیر\nهەر کەسێ دڵ چاکە دایم هەر بەشی موشکیل درا\n\n\nعومری وەک عەیشی بە دایم کورتە حەمدی عاشقان\nپێنج و دوو ڕۆژێ بە هەر دوو حیسسەیی بولبول درا"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "دڵم کون کون بووە لازم دەکا بکرێ کە شەق شەق جا", "poem_description": "", "poem_text": "دڵم کون کون بووە لازم دەکا بکرێ کە شەق شەق جا\nفیدای موژگان و ئەبرۆتم نیگاهی چاوی ئەبڵەق جا\n\n\nبە یادی تورکی مەستی نازەوە، نازی ڕەقیب خۆشە\nکە فەڕ و دەوڵەتی باڵی هومامان بۆتە لەقلەق جا\n\n\nلەسەر ئیحسانی شاهان و کەماڵی تێگەیشتوانا\nوەرە بنواڕەرە دەستی گەدا و تەوری ئەحمەق جا\n\n\nقسەی مەنسوور کە دنیای گرت بە حەق کردن بە دارا بوو\nلەژێر دارا کە کوشتن بێ قیامەت گیرە ناحەق جا\n\n\nزەمانە سەفحەیی جاه و جەلال و قەدری وەرگیرا\nمودارا کەن بە تەحقیر و بە تەجریم و بە نەستەق جا\n\n\nبە مەعنا ئیعتیرازت بوو لە کەشفی عاریفان ئەی دڵ\nلەبەرچی بووی بە جام ئێستە بەبێ مەعنایی موتڵەق جا\n\n\nبە ئەحواڵی زەمان حەمدی وەها چاکە کە ڕازی بی\nئەگەر ڕازی نەبی حازر ببە بۆ نیوە شەو تەق جا"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "دەبێ ئەهلی بەسەر فەرقی گڵی بەرپێت لە کڵ چیبکا", "poem_description": "", "poem_text": "دەبێ ئەهلی بەسەر فەرقی گڵی بەرپێت لە کڵ چی بکا\nلە ڕووتا غەیری زەم بولبول دەبێ تەعریفی گوڵ چی بکا\n\n\nکە ئەو سەروە بە نووری مەی لە گوڵشەن کوڵمی داگیرسا\nکە گوڵ ڕەنگی لە ڕوو نەبڕێ نەسووتێ بۆی چقڵ چی بکا\n\n\nئەگەر ئەو شۆخە یەکدەم دەم بە خەندە ڕوو لە گوڵشەن کا\nلە شەرما غونچە گەر عەودەت نەکاتە بەتنی چڵ چی بکا\n\n\nوەرە زاهید ببینە مەشعەلی حوسنی جەماڵی یار\nبە غەیری مەزهەبی ئاتەش پەرستی فەرموو دڵ چی بکا\n\n\nلە بازاڕی موحیببەت مشتەری لەو ماهە حەیرانن\nڕەواجی حەزرەتی یووسف کە کەمتر بێ لە قول چی بکا\n\n\nلە بەرگی عاریە مەجنوون کە عاری بوو بە لەیلای وت\nدەبێ ئازادە سەروی گوڵشەنی عەشقت لە جل چی بکا\n\n\nهەموو عالەم کە سەرگەرمی قەدەح بازی مەین حەمدی\nلە هاژەی سەیلی فرمێسک و لە گریانی بە کوڵ چی بکا"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "سێبەرت ئەم عەسرە داریدا بە ڕۆحی عەرعەرا", "poem_description": "", "poem_text": "سێبەرت ئەم عەسرە داریدا بە ڕۆحی عەرعەرا\nسەجدەیی شوکری کە پێ برد کەوت بەسەر تەوقی سەرا\n\n\nخۆر لە تابی شەوقی مەهڕوخساری من کوللی شەوێ\nچاوی هەڵنایە لە بەرتا وا لە جێگەی سێبەرا\n\n\nبادەنۆشانی سەبووکەش سەهلە گەر هیممەت بکەن\nهەر لە دوردی جامی مەی قوڕ دەن بە چاوی کەوسەرا\n\n\nخاکسارێکی وەکوو من چۆن دەگاتە قاپی یێ\nبۆ جەلال و شەوکەتە حەلقەی لە گوێچکەی قەیسەرا\n\n\nشەخسی ساحێب نیعمەتە مەعرووزی فیتنەی ڕۆزگار\nباغەبان ناچێ بەگژ دار و درەختی بێ بەرا\n\n\nبێ تەئەممول زەحمەتە دۆزینەوەی ڕێگەی نەجات\nناخودا ئەم مەسرەعەی نووسی لە گێژی لەنگەرا\n\n\nئاگرێکی کردەوە حوسنت لە سەحرای ئولفەتا\nبۆ حەسوودان ڕەنگە دۆزەخ بێ لە ڕۆژی مەحشەرا\n\n\nحوکمی شەست تیری هەیە بۆ دڵ نیگاهی چاوی مەست\nتیر بە شوێن تیرا دەکا نەشتەر بە شوێنی نەشتەرا\n\n\nمن هەزار دەفعە بڵێم زەحمەت یەکێ باوەڕ دەکا\nڕۆژە وەک ئەڵماسی پڕڵانتە لە پەنجەی ئەختەرا\n\n\nحەمدی سەودایی چلۆنی وا لە ژێر سەردا سەرت\nناوی ئەو شۆخە دەنووسێ شەو لە خشتی ژێر سەرا"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "سەودایی سەری زلفە بە دایم لە سەرمدا", "poem_description": "", "poem_text": "سەودایی سەری زلفە بە دایم لە سەرمدا\nئیمکانی نییە قەتعی خەیاڵە لە سەرمدا\n\n\nئەو تیرە کە هاویتییە دڵ ڕاستە سەری کرد\nبنواڕە چ دەردێکی بە بەندی جگەرمدا\n\n\nئەو خاڵە ڕەشە تا نەبووە تانەیی چاوم\nڕووناکی نەبوو زەڕڕە لە نوقتەی بەسەرمدا\n\n\nسەد خۆزگە دەهاتیتە تەماشایی ڕەقیبت\nدوێنێ کە پەتم کرد و لەگەڵ سەگ بەشەڕمدا\n\n\nدیواری گوڵستان قەفەسی بولبولی زارە\nئەو قاپییە جێمە چ حەپس بم چ بەرمدا\n\n\nوەک هاتنە دنیایی ئەگەر چوونە قیامەت\nئێرەش سەقەرە بەس بە سەفەر دەردی سەرمدا\n\n\nئەو چاوە ئەسڵ بینە کە فرمێسکی خوێنە\nدنیا گوهەرێکە لە دەریچەی نەزەرمدا\n\n\nواعیز کە جەوازی مەییدا باری گرانی\nهەڵگرت حەقە حەمدی کە کرێ باری زەڕمدا"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "غەم و دەردە بە دەورمدا هەتا حوکمی بەسەر دەڕوا", "poem_description": "", "poem_text": "غەم و دەردە بە دەورمدا هەتا حوکمی بەسەر دەڕوا\nئەجەل مەهمانە غەم غەمبارە یاری بۆ سەفەر دەڕوا\n\n\nغوڵامی ئەو کەسەم فەرقی نەکا عیززەت لەگەڵ زیللەت\nتەنەزوول بۆ فەلەک ناکا بە دوونێکی کە هەر دەڕوا\n\n\nلەپەی جەهلا بە عیززەت چۆتە مل ئیدراکەوە زیللەت\nلەگەڵ ئەم تەوق و پێوەندە لە دنیا موختەسەر دەڕوا\n\n\nنیشانەی ئافەتە هەردەم شکۆفەی ئارەزوو پشکووت\nئەمەل نەخلی هەمیشە سەوزە ئەمما بێ سەمەر دەڕوا\n\n\nسەدای قاڕوون و غەزنەی دێ دەڵێ غافڵ مەبن خەڵقە\nزەمانە خۆشە وەک ئێمە نیهایەت بێ ئەسەر دەڕوا\n\n\nخەلەف مەحروومە ئەربابی مەعاریف وەختی تەجریدە\nکەلامی کۆن و کاغەز کەی بە نرخی سیم و زەڕ دەڕوا\n\n\nعەبەس حاڵم بە مازی کرد ئەگەر بۆ حاڵی ئیستیقبال\nلە ڕێی ئەو شۆخەدا سەرفی ئەکەم باقی هەدەر دەڕوا\n\n\nلە بەینا پەردەیێکە مانیعی دیداری ئەو ماهە\nکە لاچوو پەردە جا شەوکەت لەبەر پێتا بەسەر دەڕوا\n\n\nمەماتی جا حەیاتە هیجرەتی ئەوسا مولاقاتە\nبەڵێ عوششاقی ئەو شۆخە لە حەشرا بێ خەتەر دەڕوا\n\n\nقبوولی کە بە سەگ حەمدی ئەگەر نابێتە عوششاقت\nکە پابۆسی سەگی تۆیە هەتا شەمس و قەمەر دەڕوا"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "قەت داغی دڵ بە زاهیدی غافڵ نەدا خودا", "poem_description": "", "poem_text": "قەت داغی دڵ بە زاهیدی غافڵ نەدا خودا\nچاوی دڵە بە ئەهلی دڵی بۆ خودا نەدا\n\n\nمن سائیلانە بچمە بەر ئەو قاپیە و ئەویش\nهەی هەی چ خۆشە بێت و بفەرمووێ خودا بدا\n\n\nمەنعم مەکەن لە عەشق و وەرن پەل پەلم بکەن\nجا سەیری عەشقی پەل پەلی من کەن جودا جودا\n\n\nڕۆحم نییە لە پاش وەفاتم هەموو سەحەر\nگەر بانگی بێ نیازی بە گوێی دلبەرانیدا\n\n\nنازم بە بەرقی غەمزە میسالی برووسکەیە\nئافاقی دڵ دەکاتە چراخان بەبێ سەدا\n\n\nدنیا بە دەستی زۆرەوە هەر وەک عەسایەکە\nپاڕانەوە و خوا خوایە هەموو ئەسلەحەی گەدا\n\n\nوەختێ ئەکەم نوێژی سبەینێ کە ڕۆژی ڕووت\nهەڵبێ قەزایەکە کە ڕەواجی ئەدا ئەدا\n\n\nمن نامەوێ ڕەقیب و ئەبووجەهلی لەعنەتی\nناچێتە دڵمەوە فەلەکیش گەر بکا نیدا نیدا\n\n\nگەردش دەکا لە عالەمی دامەن خوێنی دڵ\nڕەنگی دەڕێژی حەمدی بزانە چی ڕوو ئەدا ئەدا"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "قەمەر ئەم جازیبەی کەی بوو نواڕی دلبەرم پێما", "poem_description": "", "poem_text": "قەمەر ئەم جازیبەی کەی بوو نواڕی دلبەرم پێما\nنە شەوقی دیدەنم پێما نە قووەی دەستم و پێ ما\n\n\nمەقامی یار کە قەسری دڵ نەبێ ئاوێنەیی چاوە\nمونەووەر تینەتی لەم دەهرە کەی بوو کەی بەبێ جێ ما\n\n\nسەفەربەر بن کە عالەم هەر کەسێ مرد گەیوەتە مەنزل\nلەباتی ئەو بکەن شینی ئەوانەی پاشی ئەو جێ ما\n\n\nوەفا و سەڵتەنەت یەک ناکەوێ بنواڕنە خورشید\nلە تەختی نیوەڕۆدا فەرموو سایەی بۆ سەری کێ ما\n\n\nچ یارایانە بنوێنن لە ڕووی جانانەدا خوبان\nکە خۆر هەڵهات تەماشاکە فەلەک یەک کەوکەبی لێما\n\n\nسیڕاتی موستەقیمی عەشقە ڕێگەی گوڵشەنی جەننەت\nکە بولبول ساحێب ئیدراکە موعەتتەل کەی لەسەر ڕێ ما\n\n\nلەبەر دەردی سەرە حەمدی بەسەر گەردی لەڕێدا کەوت\nلە بەدبەختی لەسەر ڕێشدا سەری بێ سەندەڵی پێما"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "لە ملیا بەختی من ڕەش بوو بەدەورەی خاڵییا ئاڵا", "poem_description": "", "poem_text": "لە ملیا بەختی من ڕەش بوو بەدەورەی خاڵییا ئاڵا\nلە مل دەستی کە هەڵگرت زلف بەلێوی ئاڵیا ئاڵا\n\n\nبە عومری خۆی هەر ئەمجارە بە مندا چاوی هەڵهێنا\nکە مەستانە نیگاهی کەوت بە دیدەی کاڵیا ئاڵا\n\n\nکە مانگ و ڕۆژ ئەگەینە شەوقی ڕوخساری بە ناچاری\nلە دەورەی دائیما هەر دوو بە دەورەی ساڵیا ئاڵا\n\n\nقەزا پەل بەستی شێری نەڕ بکا نەی پارەیێ بەسیە\nلە ملیا سەیری کەن دەستم لەگەڵ دەسماڵیا ئاڵا\n\n\nبرۆ میزانی دوو چاوی کە ڕاگرت تالیعی من بوو\nسەری کرد وەک سەری موو چوو بە لای مسقالیا ئاڵا\n\n\nلە شەکراوم گەلێ پێ خۆشترە قاوەی شەکەرلی من\nلە دەم تا هاتە دەر شەککەر بەجوێنی تاڵیا ئاڵا\n\n\nتەماشای شەهسواری ئاسمانی فەخری عالەم کەن\nکە حەمدی ئەسپەکەی بەدرە بەدەورەی ناڵیا ئاڵا"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "منی لایەق بە ڕیسوایی شوکر دیوە لە مەفتوونا", "poem_description": "", "poem_text": "منی لایەق بە ڕیسوایی شوکر دیوە لە مەفتوونا\nوەکوو لەیلا بە مەجنوونی کە قابیل دی لە مەجنوونا\n\n\nکە عەشقت کەوتە تەنویراتی دڵ عەقڵم لەسەر دەرچوو\nبەڵێ دووکەڵ بە هەڵگیرسانی کوورە وا لە دەرچوونا\n\n\nحەکیمانە وەرن بنواڕنە ئەم خەتتی ئەبرۆیە\nبزانم کەی بوو ئەم حەرفە لە تۆماری فلاتوونا\n\n\nتەماشای جیلوە کەن دەیدا بە حوسنی خوێنی شیرینی\nدەڵێی ڕۆحی کەلامی ئەهلی حاڵە وا لە مەزموونا\n\n\nلە حەسرەت ڕوومەتت ئەوجی دڵم هەر داغی پڕ شەوقە\nهەر ئەو داغانەیە باقڵ کە ناویشیە بە گەردوونا\n\n\nسیەه بەختی منە زلفی بە جارێ ڕوومەتی پۆشی\nکە ڕۆژم وا بە ڕەش بەڕەش گیرا قیامەت وا لەبەر بوونا\n\n\nلە سەد عالی تەبعدا کامیابێکم نەدیوە قەت\nوەکوو نەمدی کە تەنها نابەکامێکیش لەسەد دوونا\n\n\nلە بەزمی عالەمم چی خۆم هەمە حەمدی دڵی برژاو\nلەگەڵ دوو ساغیری دیدەی پڕ ئەشکی خوێنی مەیگوونا"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "میسلی عەبدوڵڵا عیبادەت خەڵقی بۆ یەزدان ئەکا", "poem_description": "بۆ سەر کێلی عەبدوڵڵا ئەفەندی سوورە", "poem_text": "میسلی عەبدوڵڵا عیبادەت خەڵقی بۆ یەزدان ئەکا\nچونکە بۆ بوون و نەبوونی کوللی شت فرمان ئەکا\n\n\nخەڵقی باوەڕیان بە فەخری ئەنبیا بێ شک هەیە\nچونکە مەحبووبی خودایە و خەلعەتی قورئان ئەکا\n\n\nبۆ ئەوامیر بۆ نەواهی جوزء و کول قووەت هەموو\nجیلوەیی خوایە ئەویش لوتف و قەهر ئیحسان ئەکا\n\n\nقەت مەبن غافڵ لە دەرگاهی جەلالی کیبریا\nلوتفی زۆرە ساڵی تەئریخی وەفات «غُفران اکا»"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "ناوم نەما لە مۆرا هەر ما لە دەم ڕەقیبا", "poem_description": "", "poem_text": "ناوم نەما لە مۆرا هەر ما لە دەم ڕەقیبا\nدەم سەگ نەکەوتووە کەس چبکەم لەگەڵ نەسیبا\n\n\nئیعلانە ڕەنگ و بۆی یار کردوویە عاشقی زار\nگوڵبەن بە بێ چرۆ و گوڵ دیارە بە عەندەلیبا\n\n\nهەرگیز خودا نەبینم دائیم خودا ببینم\nئولفەت لەگەڵ ڕەقیبا، کولفەت لەگەڵ حەبیبا\n\n\nمن عاشقی هوما بووم وا بوومە هەمدەمی بووم\nزەمانە نانەجیبی دانا لە جێ نەجیبا\n\n\nتا تۆ دەکەی درۆیێ سەد تیری ڕاستت بۆ دێ\nهەر یەک بە سەد زەرەرتە سەودا لەگەڵ ئەدیبا\n\n\nکردوویە زوهد و تەقوا، زاهید بە نان و حەلوا\nئەم دەورە ئەمڕۆ ئەخوا لەگەڵ ئەهلی سەلیبا\n\n\nئەمڕۆ نیگار ئەڵێن دێ قیامەتێ هەڵدەسێ\nلەم کونجە تۆ بوەستی حەمدی لەگەڵ شەکیبا"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "ناڵینە ئێسکی من حەقی ئێوە هەتا ڕزین", "poem_description": "پارچەی سێیەم", "poem_text": "ناڵینە ئێسکی من حەقی ئێوە هەتا ڕزین\nوەک نەی خودا خودا لە حەشردا جودا جودا\n\n\nئەی دڵ خەریکی زات و سیفاتی دەبێ ببی\nنامەرد نەکەی خرۆش و نیدا یا سەدا سەدا\n\n\nتۆ هەر خەریکی سەجدە بە، ئەی ڕۆحە پاکەکەم\nنابی بوەستی تا لەحەشرەدا نەدا نیدا\n\n\nعەرزی بکەن مەعاسی مەحزم من و ئەویش\nئەڵتافی مەحزە دیارە چ حوکمێ بدا بدا"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "نەقدی داغی زۆرە دڵ کەوتۆوەتە سەودایی فەنا", "poem_description": "", "poem_text": "نەقدی داغی زۆرە دڵ کەوتۆوەتە سەودایی فەنا\nخۆ عەشق تەنها لەبەر لالە دوکانی دانەنا\n\n\nدڵ لە داغت ئەی سەنەم وەک لالە بۆتە جامی خوێن\nخوێنی من ئەنگوشت نوما بێ چاکە یا ڕەنگی حەنا\n\n\nعەیشی عاشق پایەدارە هیجر و وەسڵی بۆ نییە\nیەک هەوایە ئەو بینایەی ڕەنگی ڕێژا بێ بەنا\n\n\nگوڵشەنی حوسنی بە تەحریکی ڕەقیب پۆشی کە یار\nکافرم بۆ چی وتم قاپی بەهەشتم لێ ژەنا\n\n\nپێت بڵێم قازی شەریعەت موستەحەققی داری حەد\nهەر ڕەقیبە گەر لە دنیادا ببێ توخمی زەنا\n\n\nبا لە ئاگردا بسووتێن ڕوو لە دەریا قەت مەکەن\nهەر سەمەندەر مەردە نابا قەت بە نامەردان پەنا\n\n\nحەمدی مەستی چاوی مەستی یارە باسی ئەو دەکا\nئیشی مەجنوونە کە چاوی مەستی لەیلا کا سەنا"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "وەکوو ڕۆژێ لە مەغریب یەخخە دابدڕێت و سەر دەرخا", "poem_description": "", "poem_text": "وەکوو ڕۆژێ لە مەغریب یەخخە دابدڕێت و سەر دەرخا\nقیامەت هەڵدەسێ وەک سوبحی مەحشەر سینە گەر دەرخا\n\n\nنیشانی دام سەبا عیلمی پەرێشانی لەسەر پەرچەم\nموعەللیم چۆن کە شەرحێکی موتەووەل موختەسەر دەرخا\n\n\nحیسابی چوونە جەننەت زەحمەتە عالەم لە دڵ دەرکەن\nمەگەر ئەو شۆخە گوڵزاری جەمالی سەربەسەر دەرخا\n\n\nمەڵێن لالە شەهیدی عەشقە دڵ پڕداغی هیجرانە\nدەبا بێ نەوعی من داغی دڵ و خوێنی جگەر دەرخا\n\n\nهەزاران مردە زیندەی خەندەیێکی یارە با دنیا\nوەکوو مریەم مەسیحایێ لەیەک یاقووتی تەڕ دەرخا\n\n\nلە بوستانی جیهانا گەر نەخیلێ ئیددیعا جۆیە\nلەگەڵ باڵایی تۆ لیمۆیی شیرینی بە بەر دەرخا\n\n\nهەتا سوبحی قیامەت نێرگس و غونچە چرۆ ناکەن\nلە گوڵشەندا کە یار سوبحێ دەم و گۆشەی بەسەر دەرخا\n\n\nلە دەریایی وجوودا نەیدی وەک تۆ گەوهەرێ غەوواس\nمەگەر میسلت لە دەریایی عەددەم دەستی قەدەر دەرخا\n\n\nمەحاڵە موشکافی حەمدی بێتە مەوقیعی بینین\nمەگەر یار وەک میانی خۆی بە تەعریفی کەمەر دەرخا"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "چ پەروامە کە ئەو وەحشی غەزالە بێ وەفایی کا", "poem_description": "", "poem_text": "چ پەروامە کە ئەو وەحشی غەزالە بێ وەفایی کا\nخەیاڵی نەبووە هەر نیشە لەگەڵ کەس ئاشنایی کا\n\n\nبە پەڕ بازی وەکوو پەروانە بۆ سووتن نەچم چبکەم\nبەنووری ئابی مەی کوڵمی کە هەڵگیرسێ و چرایی کا\n\n\nهەتا ڕۆژی قیامەت ڕێی لە قەسری ناکەوێ قەیسەر\nلە کووچەی عەشقدا ڕێگەی بدەن شاهێ گەدایی کا\n\n\nدەبا هەر غەرقی دەریایی ئەسەف بێ کەشتیی عومرم\nخودا بێ گەر بە مەیلی ناخودا کا و ناخودایی کا\n\n\nمیسالی کەوکەبی ئیقبالی من بێ شەوق ئەبن خوبان\nلە ئافاقی حوسندا ئەو مەهە گەر خودنومایی کا\n\n\nهەتا دەستی دەبێ بۆ تەفرە لێی لادەن جەنابی شێخ\nنوێژی سەر حەسیری بۆریا یا بۆ ڕیایی کا\n\n\nهەتا داوێنی ئیقبالە ڕەفیقی ئەهلی ئەم عەسرە\nدڵیش وا تێ دەگەم حەمدی لەوەسڵا ماڵ جیایی کا"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "چینی سەری زلفت بووەتە فیتنە لە چینا", "poem_description": "", "poem_text": "چینی سەری زلفت بووەتە فیتنە لە چینا\nغارەتگرە چاوت لە بیلادی دڵ و دینا\n\n\nنەبڕایەوە ئەم شینە لە سینە کە دەکا دڵ\nبەو جیلوەیی ڕوخسارە وەرە بیکە بە سینا\n\n\nمینا و حەجەرولئەسوەد و زەمزەم حەجی خەڵقە\nمن ماچی دەم و خاڵی لەب و گەردنی مینا\n\n\nئیکسیرە مەگەر خوێنی سرشکی شەوی عاشق\nئەو بەردە دەکا هەر بە لەعل وا لە سەرینا\n\n\nئەو ناوکی موژگانە بە کل بۆیە دەڕێژێ\nساڕێژی بکا هەر کەڕەتێ چوو بە برینا\n\n\nمەعلوومە لەدایک کە دەبن ئەهلی موحیببەت\nفرمێسکی بە لێشاوە لەگەڵ ئاهی حەزینا\n\n\nنازم بە جەلال و حیشەمت میسلی سولەیمان\nوەک دێوە ڕەقیبت کە لە ژێر حوکمی نگینا\n\n\nجانا مەبەرە هەمدەمی ئینسانی بەد ئەندێش\nوەحشەت کە دەکەن ئەهلی موحیببەت بە قەرینا\n\n\nحەمدی بە ئەدەب یادی بکە ناوی نەبەی قەت\nجاسووسی ئەوە چونکە دڵت وا لە کەمینا"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "کە داغی نا بەسەر دڵما وتی جا خوێنی قەی ناکا", "poem_description": "", "poem_text": "کە داغی نا بەسەر دڵما وتی جا خوێنی قەی ناکا\nدەمی مینایی مەی گیرا لە باخەڵدا بێ قەی ناکا\n\n\nلە ئافاقی سەخادا حاتەمی تایی ئەگەر بفڕێ\nبە ساڵێ مەنزیلی ساتێکی ساقی ئێمە تەی ناکا\n\n\nلەسەر پەنجەت عەبەس گەوهەر ئەدا مەوجی خوێنی دڵ\nلە دەم تا خۆی نەدا بمری لە لێوی جامی مەی ناکا\n\n\nبە ئاوی تیرە بارانی تەقیوە چەشمەیی چاوم\nئیتر کەشتی ئەمەل حاجەت بە سەیلی لێڵی دەی ناکا\n\n\nلەگەڵ ئەو قامەتە شیرینە عەرعەر بۆیە کەم عومرە\nلەگەڵ کوللی هەوایێکا تەمایول میسلی نەی ناکا\n\n\nلە سەحنی مەیکەدە گەر بانگی مەستی سۆفی یێ ببیەی\nلە گۆشەی تەکیەدا عەقڵی ببێ قەت بانگی حەی ناکا\n\n\nدوعای نیوەشەو و ناڵەی سەحەرگا نەبوە تەئسیری\nبە ئومێدی ویساڵی تۆ ئەمانە حەمدی کەی ناکا"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "کە وەک ڕۆژ ئەو هەڵات ئەستێرە ئاسا بووم لە خۆ ئاوا", "poem_description": "", "poem_text": "کە وەک ڕۆژ ئەو هەڵات ئەستێرە ئاسا بووم لە خۆ ئاوا\nوتی ئەم جیلوەیە چی بوو ئەوە دەردت بخۆ ئاوا\n\n\nتفەنگ و تیری دڵدۆزم خرۆش و دووکەڵی ئاهە\nکە ئێمە کونجی وەحدەتمانە مەیدانی شەڕ و داوا\n\n\nبە قانوونی حەیا ئەلبەت موجازاتی قەڵەم دەدرێ\nزمانی بۆ بڕین چاکە ئەوی کردی کە شت داوا\n\n\nڕیجالی ئێستە وەک منداڵی ساوا ڕق لە شت دەگرن\nدەڵێن عەسری جەدیدە ناکرێ ئێمە نەبین ساوا\n\n\nخوداجۆی گەر لەبی جۆ و گەردنی مینایی مەی بگرە\nکە پەردەی دینی شێخ زوڵمی تیایە ڕوونەکەی ئاوا\n\n\nکە دنیا ڕووی لە تۆ کرد شەرتە بۆ چی پشت لە من کەی بۆ\nبە بووکی وا جیهان گەردیدە غەڕڕا حەیفە بێ زاوا\n\n\nلە دڵما تاجدارە غەم دەڵێی ئەسکەندەرە حەمدی\nدەبێ حورمەت بگیرێ چوونکە نەیما مەلجەء و مەئوا"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "هەر نەبوومایە بە دەردی عەشقی یاری موبتەلا", "poem_description": "", "poem_text": "هەر نەبوومایە بە دەردی عەشقی یاری موبتەلا\nجا دەبووم قیروسیا ڕۆژێ دووچاری سەد بەڵا\n\n\nزاهید و من بانگی ئەمشەومان کە یەک کەوت سەیرێ بوو\nمن فیغانی ئەلویساڵم، ئەو تەلاشی ئەسسەلا\n\n\nوا دەزانم هاتووە ئەو وەعدە بێت و بمکوژێ\nهەر وەکوو سەگ ئەم ڕەقیبە بۆیە کەوتە حەلوەلا\n\n\nبەس بڕێژە خوێنی ناحەق ئەی ڕەقیب لەم بەردەرە\nکۆیی یارە قەت بووە بکرێتە دەشتی کەربەلا\n\n\nئەی ڕەقیب بۆ چاری دەردم ئیحتیاجم کەوتە تۆ\nئێستە هەر گاور ئەنووسێ نوشتە بۆ شێخ و مەلا\n\n\nقەت لە باسی عەشقەوە حەمدی لە دڵ تەعنە مەدە\nڕۆحە ئەم تەوقەی لە مل کرد ڕۆژەکەی قالوبەلا"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "بە بینینی شرووتی عەشقی من پەروانە بوو مەحجووب", "poem_description": "", "poem_text": "بە بینینی شرووتی عەشقی من پەروانە بوو مەحجووب\nکە زانی ئەم حیساباتە بە سووتن ناکرێ مەحسووب\n\n\nکەمەندکێشی زلف خەڵوەی لە گوڵزاری جەمالایە\nبەڵێ جەننەت مەکانە لەم دەرە هەر کەس کە بوو مەجزووب\n\n\nلەگەڵ ئەم شەوکەت و شانە خودا عاشق بەشۆخی بێ\nخودا هەر خۆی مەگەر زانیویە چەندە دلبەرە و مەحبووب\n\n\nشوکر وا گەردی داوێنم دەکەومە عالەمی باڵاش\nدەبا پێنج و دوو ڕۆژێ سا لە دنیادا ببین مەنسووب\n\n\nکە یار ئاوێکی ڕەحمەت بێ دڵیشم ئاگری قودرەت\nدە ئەم سەودایە کەی دەکرێ کەوا بن تاڵیب و مەتڵووب\n\n\nوتم ڕاستە قسەی خەڵکی و قەدیمی پیسی پیس دەیبا\nکە لەرزی بۆ جەنابی شێخ بڕی یەک کاغەزی مەندووب\n\n\nهەوێنی شیری سافی شیعری حەمدی باسی شێخانە\nئەترسم بیبزڕکێنن کە نابن قەت بەبێ ئاشووب"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "خەڵوەتە مەجلیس زەمانی شەوقە سا لادە نیقاب", "poem_description": "", "poem_text": "خەڵوەتە مەجلیس زەمانی شەوقە سا لادە نیقاب\nحەیفە توخوا با لە ژێر هەورا نەمینێ ئافتاب\n\n\nدادەگیرسێ کوڵمی وەک ئاگر بە نووری ئابی مەی\nقوڕ بەسەر من ناعیلاجم چۆن نەسووتێم وەک کەباب\n\n\nمەستی نەشئەی حوسنە ترس و پرسی هەرگیز بۆ نییە\nموتمەئیننە وەک سوئالی لێ نەکەن ڕۆژی حیساب\n\n\nزەحمەتی داوم جەهەننەم گەردنی ئازا دەکەم\nتا نەبینێ ڕۆحەکەم ڕۆژی جەزا ئێشی عەزاب\n\n\nمن بەبێ تۆ وەک شەوی هیجرانە ڕۆژی جەژنەکەم\nبا لە باخەڵما بنیشێ شەمس و هەڵبێ ماهتاب\n\n\nئاخری شامی فیراقت ئەووەلی عومری منە\nهەر شەوە هێشتا بەسەر چوو وا هەموو عومری شەباب\n\n\nتەپڵی سەر دەنگی نەماوە سینە هەر وەک دەف دڕا\nزلفەکانت کەوتە چنگم دەیکەمە عوود و ڕوباب\n\n\nقەت لە ئولفەت مەنعی حەمدی ناسیحی عاقڵ دەکا\nئەم تەریقە پڕ لە مەللایە و لە سۆفی و شێخ و شاب"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "زەحمەتت کێشاوە ناپۆشێ جەماڵی تۆ نیقاب", "poem_description": "", "poem_text": "زەحمەتت کێشاوە ناپۆشێ جەماڵی تۆ نیقاب\nڕۆژ لە ڕۆژی ناکەوێ ئەرز و سەما بێتە سەحاب\n\n\nتا عەرەق ڕێژی خەجاڵەت گوڵ لە شەرمی تۆ نەبوو\nنەیدەزانی باغەوان بێ چارەیە بەحسی گوڵاب\n\n\nئارەزووی تەڵتیفە جانان بۆیە تەکدیرم دەکا\nکێ بە تەعمیر ئیحتیاجە تا نەبێ خانە خەراب\n\n\nهەر دەڵێی ئەو شۆخەیە گەردنلغی کردۆتە مل\nساقی زنجیری ملی مینایی بێ گەردی شەراب\n\n\nموجتەهید ئەو شەرحی زلفەی دی لە سەفحەی ڕوومەتا\nجا وتی هەر عاشقی ئەم دینەیە ئەهلی کیتاب\n\n\nگەر لە خۆت و عاشقانت ئارەزووتە تێ بگەی\nئەی سەنەم وەک موددەعی ئەفعالی خۆت بێنە حیساب\n\n\nئاگرم گرت ساقیا ئەم شەرعە هەرگیز ناکرێ\nمن بڵێم بێنە شەراب و تۆ بڵێی بێنە کەباب\n\n\nتا بەری پێ چاوی سەر حەقیە ببینێ داغی دڵ\nتا سەراپەردەی فەلەک جەولان دەکا هەر وەک شەهاب\n\n\nجێم نییە بمرم تیا ڕاهیب علاجی من چییە\nجێگەیی شێخە ئیتر نابێ بە ماڵی کەس توراب\n\n\nبۆ وەسڵ دەستە و دوعا بۆم پێکەنی دلبەر وتی\nوەختی خۆت زایع مەکە نابێ دوعاکەت موستەجاب\n\n\nئەم فیراقە دۆزەخە بۆ عاشقی دانا خودا\nحەمدی چونکە ناخرێتە کوورەوە دوڕڕ و خۆشاب"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "فلاتوون بوو وتوویە نابی قەت ئەمسالی خۆر جازیب", "poem_description": "", "poem_text": "فلاتوون بوو وتوویە نابی قەت ئەمسالی خۆر جازیب\nبزانە چۆنی ڕاکێشا بە ڕووی یاری کە کرد حاجیب\n\n\nوتم خۆزگە عەزازیلم بە چاوی خۆم دەدی جارێ\nلە پڕ پەیدا بوو شەیتانێ بە دیمەن هەر وەکوو نائیب\n\n\nتەشەببوس کا بە سەگ بۆ دەفعی گورگان حەقیە خاوەن مەڕ\nکە زاڵم بێ ئەمانە دەفعی شەرعەن جائیزە و واجیب\n\n\nدڵ و ڕۆحم لە کن یارە کە هەردوو ساحیب ئیدراکن\nلە خۆم خۆشم ببم غائیب لە من یارم نەبێ غائیب\n\n\nلە دڵڕەق هەر بە نەرمی چارە تێهەڵچوونە کەی نەشتەر\nبەسەر بەردی جەواهیردا وەکوو ڕشتە بووە غالیب\n\n\nبە نادانی مەگەر جارێ بدا یەک مشتەری تەفرە\nئیتر بوڕڕا نییە تیغی قسەی سەوداگەری کازیب\n\n\nحەقیشت گەر لە کن خەڵقی ببێ عەفوی بکە حەمدی\nبە هەر نەوعێ ببێ نابێ لە فەردێ تۆ ببی تاڵیب"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "ناوی تۆ نابەم بەدەم بمبێ لە دڵدا گەر تەڵەب", "poem_description": "", "poem_text": "ناوی تۆ نابەم بەدەم بمبێ لە دڵدا گەر تەڵەب\nناسکی تۆ خوا نەخواستە نەک لە ئاهم بگری تەب\n\n\nڕووی نییە ئەسڵەن لە ڕووتا چاوی هەڵبێ خۆر ئەگەر\nچاوی هەڵبێ گێژ ئەبێ وەک بەنگی ئاوێنەی حەلەب\n\n\nغەیری غوفران قەت لە دەرگاهی خواشت شت نەوێ\nقەت لە بازاڕی تەڵەبدا چونکە نەمدیوە ئەدەب\n\n\nئیفتیخاری پێشوانە گەر لەگەڵ فەزڵا کرا\nوەرنە تەحقیرە کە بەدخویان بکەن باسی نەسەب\n\n\nئیختیساسێکە سەری فەخرم گەیشتە ئاسمان\nمن لە عالەم دەر دەکا دەیکا لەگەڵ عالەم تەرەب\n\n\nهەردوو هەمدەردین لەگەڵ گەوهەر بە یادی لێوی تۆ\nمەوج لە دڵمانا دەدا بەحرێکی خوێن و توشنە لەب\n\n\nخۆم دەزانم عاقیبەت حەمدی دەخەیتە باخەڵت\nچونکە ڕەنگ زەردی دەوێ مەعلوومە جۆیایی زەهەب"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "ڕێ مەدەن نامەرد کە بێتە بەزمی گوڵشەن عەندەلیب", "poem_description": "", "poem_text": "ڕێ مەدەن نامەرد کە بێتە بەزمی گوڵشەن عەندەلیب\nناسکە گوڵ حەیفە بێتە هەم پیاڵەی نانەجیب\n\n\nسەد کەڕەت تۆبەم لە عەشقی کرد و تەفرەی دامەوە\nنەبووە قەت شۆخێ ئەمەندە غەمزە باز و دڵفریب\n\n\nچاوی دەرمانێ بە بیمارێ بدا هەر غەمزەیە\nئەلبەتە دەرمانی خەستە وا دەکا مەست بێ تەبیب\n\n\nخۆرشی شێرانی جەنگی گۆشتی فیلی جەنگەڵە\nغەیری ئەربابی حەمییەت غەم بە کەس نەبووە نەسیب\n\n\nمن بە حاتەم قەت سەخی ناڵێم کە ماڵی دا بە خەڵق\nگەوهەر و لەعلە کە هاتە سەر عەتا مەردی ئەدیب\n\n\nماڵی دنیام هەر بە خۆڕایی بەنێ قەت نامەوێ\nگەر ڕجاشی لێ بکەم لێم ناگرێ پڕ پارە جێب\n\n\nمیسلی پەیکانی قەزایە ڕاکشاوە دووکەڵی\nئاسمانی سەیری کون کون کردووە ئاهی غەریب\n\n\nحەشری ڕەندان قەت لە گەڵ ئەهلی جیهان حەمدی ئەکەن\nمەسئەلەی مەی تێکەڵی خوێنی جگەر ناکا حەسیب"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "ئەو سەرو قەددە سەرکەش و من خاکسار و پەست", "poem_description": "", "poem_text": "ئەو سەرو قەددە سەرکەش و من خاکسار و پەست\nچبکەم خودا کە دامەنی جارێ بگرمە دەست\n\n\nپڕ ئەشکی گریەیە قەدەحی مەی لە حەسرەتا\nلەو وەختەوە کە دیدەتی دیوە خومار و مەست\n\n\nتیروکەوانی دەستی قەزایە موژە و برۆت\nچاو هەڵبڕە بزانە لە دەستی کەسێ خەلەست\n\n\nناسیح لە باسی عەشقەوە تەعنە لە من مەدە\nئەم تەوقە ڕۆحە گرتییە مل ڕۆژەکەی ئەلەست\n\n\nسەربەستە بۆ ڕژانی خوێن و شکانی دڵ\nنەکراوە دلبەری بە ئەمەندە شکست و بەست\n\n\nئەی دیدە ئینتیزاری سرشکم دە هیممەتێ\nئەمڕۆ فیراقە خاڵییە سەر بۆ قوڕێکی خەست\n\n\nحەمدی دڵێکی چەندە خودا گرتووت هەیە\nبێ عار و بێ تەئەمموول و پڕ عەشق و تێنەویست"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "بۆ گەدایانیان بەجێ هێشت پادشاهان تاج و تەخت", "poem_description": "", "poem_text": "بۆ گەدایانیان بەجێ هێشت پادشاهان تاج و تەخت\nئاسمان بۆ پارە وەک سەحرا دەکەن یەکبارە تەخت\n\n\nمن لە بەختم شەکوە ناکەم ئەو لە من شەکوە نەکا\nئەو دووچاری من بووە بێ چارەیە بەد بەختە بەخت\n\n\nبەم شەرارەی کوورەیەی من ئەلبەتە دەتوایەوە\nبەرد بوایە گەر دڵی ئەو شۆخە یا پۆڵایی سەخت\n\n\nمەمدەنە دەستی ڕەقیب و بمکوژن ئێوە و خودا\nلەت لەتم کەن بمخەنە بەر ئەو سەگانە نەخت نەخت\n\n\nسەد چرۆی کرد هەر یەکی بوو میوەیێ داری ئەمەل\nبۆیە بێبەر مایەوە یەک میوەیە حەققی درەخت\n\n\nموژدە بێ بۆی ڕۆژی خۆت حەمدی گەڕا بۆی دێتەوە\nدلبەرت بۆ کوشتنت تەشریفی هێناوە بە جەخت"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "بەبێ دەستی دەبن ئەهلی موحیببەت سەیری تا سەر دەست", "poem_description": "", "poem_text": "بەبێ دەستی دەبن ئەهلی موحیببەت سەیری تا سەر دەست\nکە کەس نەیبردووە هێشتا لە دنیادا هەتا سەردەست\n\n\nتەماسی ئەهلی حس ڕەونەق فزایی ساحیبی قەدرە\nگوهەرزانی کە بێ قەدرە لە بەحرا هاتە دەر بەردەست\n\n\nهەوا ئاڵۆزە ڕۆژە خاکسارە هیممەتێ ئەی بەخت\nکە گەردی بەخت ئەگەر هەڵسێ دەکا داوێنی خۆر دەردەست\n\n\nتەماشای گەردنی جانان مەکە دیدە لە گریانا\nلە لەمپایێ کە داگیرسابێ نادا مەردومی تردەست\n\n\nغەرەز گەر کوشتنی عوششاقە جانا غەمزەیە بەسیە\nچ موحتاجە کە مەستانە بدا چاوت لە خەنجەر دەست\n\n\nچەمەن ئارا بوو گوڵ کاری هەتا تەنها بە بولبول بوو\nلە بازاڕا فرۆشرا گوێی کە وەک یار نایە دەست بەردەست\n\n\nدوڕی تاجی شەهنشاهان بە گەردێ قیمەتی ناکەن\nخودا لوتفی ببێ حەمدی لە داوێنت بدا گەر دەست"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "تا کەی ئەدەی بە خەڵقی لە عەقڵ و زەکا زەکات", "poem_description": "", "poem_text": "تا کەی ئەدەی بە خەڵقی لە عەقڵ و زەکا زەکات\nکوردە دەکا لە حیسسی حەیاتا حەیا حەیات\n\n\nئیسڵاحی نەفسی خۆت بکە ڕازی ببە بە حەق\nئیزهاری عیجزە بەسیە ڕەواجی شکا شکات\n\n\nتا کەی لە نەفعی خۆت و زیانی خەڵقی دەدوێی\nحەیفە کە ئابڕووی لە جیهانا تکا تکات\n\n\nگەر ساحیبی حقووقی بە سەربەست بڵێ بدە\nنابینی بۆچ لە مەحفەلی عاما ڕیا ڕیات\n\n\nتەعریفی ئەم زەمینە چ شیرینە موتلەقەن\nتامی دەچێ لە میسرەوە ناوی نەبا نەبات\n\n\nباب و برایە دوژمن ئەگەر کاسە پڕ نەبێ\nدوژمن دەباتە ڕیزەیی باب و برا بەرات\n\n\nخەڵقی سەرا دەکا کە سەروپێیەکی نییە\nشێتانە تۆ دەخەی کە بە تەوقی سەرا سەرات\n\n\nجەولانگەهی عیبادە وەتەن گەر بە غیرەتی\nفەرموو بکە لە ساحەیی خەڵقی ترا تەرات\n\n\nبەنزینی عیلم و ئاگری هیممەت ببێ ئەدا\nشەوقێکی بەرقیانە بە چۆن و چرا چرات\n\n\nحەمدی بەیانی حەق مەکە لەم عەسرەدا نەوەک\nبۆ کوشتنت بکێشێ بە پشتی ملا مەلات"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "زمانم شەق دەبا یەکدەم ئەگەر بێت و نەبا ناوت", "poem_description": "", "poem_text": "زمانم شەق دەبا یەکدەم ئەگەر بێت و نەبا ناوت\nبە کوێری دادەنیشم گەر لەبەر چاوم نەبێ چاوت\n\n\nلەبەر تەشریفی ڕێگەی تۆ نەبێ بۆچیمە نووری چاو\nسەرم لازم نییە لازم نەکا بینێمە پێناوت\n\n\nلە داوی زلفتا وەک دانەیێکی جازیبە خاڵت\nکە دڵ وا ڕادەکێشێ تا دەگاتە حەڵقەیی داوت\n\n\nوەکوو مەجمەر سەری کوڵمت بە ئاهم هەڵدەگیرسێنم\nبسووتێ با وەکوو عەنبەر سەراسەر پەرچەمی خاوت\n\n\nتەبیبی دەردی هیجرانی منیش بیمار و مەهجوورم\nکە هاتی دێتە دەر ڕۆحم لەباتی ئەجری هەنگاوت\n\n\nکە بۆ نەخچیری دڵ چاوت غەزالانە دەگێڕی تۆ\nلە پارێزام منیش جانا وەکوو سەییادێ بۆ ڕاوت\n\n\nوەکوو خەڵقی دەڵێن بێ قەولە ئەمما هەر لە ئیڵتافا\nلە جەورا حەمدی تەنها شاهیدە بۆ عەهدی نەشکاوت"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "زەمینت نایە کەشکۆڵ ئاسمانت گرتە سەر کۆڵت", "poem_description": "", "poem_text": "زەمینت نایە کەشکۆڵ ئاسمانت گرتە سەر کۆڵت\nبنازم هیممەتی مەجنوون بە خۆت و کۆڵ و کەشکۆڵت\n\n\nلە هەر لایێ کە چۆلی بوو بە سایەی تۆوە مەعموورە\nفیدات بم بۆ بە سایەکردنی مەعموورەیی چۆلت\n\n\nبە منداڵی بە ڕاستە و چەپەدا کردووتە مەشقی عەشق\nنەپرسی تا لە وەسڵا کامە ساغە و کامەیە سوڵت\n\n\nنموونەی کفنی خوێناوی شەهیدی عەشقە ئەی فەرهاد\nلە کۆسارا کە وەک لالە گوڵی عیبرەت دەکا خوڵت\n\n\nبەجێ ماوە لە ئەرزی ئولفەتا ئاساری ڕەنگینت\nکە بەردی قەیسەری شیرین دەری خست زەحمەتی قوڵت\n\n\nبەسەر ئەهلی دڵا تێشەی موحیببەت دابەشی کردی\nخەمیرەی قەلبی عوششاقە پڕیشکی خوێن و پڕ زۆڵت\n\n\nخەیاڵی تێشەبازی و چۆل گەردی قەت نەکەی حەمدی\nبە گەردی قەیس و فەرهادا کە ناگا دەست و پێی کۆڵت"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "سەیری من کەن ئارەزووتانە ئەگەر سەیرانی دۆست", "poem_description": "", "poem_text": "سەیری من کەن ئارەزووتانە ئەگەر سەیرانی دۆست\nعاشقی ڕەوشەن زەمیرە ئاوێنەی ڕەخشانی دۆست\n\n\nدوژمنت نامەردە داواکاری سەرتە ئەی نەفس\nتا بە دەستی ئەو نەچوویی خۆت بکە قوربانی دۆست\n\n\nبێ هەناسەی سەردی بولبول غونچە کەی پشکووتووە\nوەک نەسیمی سوبحە ئاهم بۆ دەمی خەندانی دۆست\n\n\nمن بەسەر گەردی لە مەیدانی فیراقا کەوتووم\nبەختی کێ بوو گەردێ هەڵسا گەیوەتە دامانی دۆست\n\n\nخوسرەوی ئیقلیمی حوسنە یار بە تەنسیبی ئەزەل\nخەتتە شەرح و خاڵە توڕڕە و ڕوومەتە فەرمانی دۆست\n\n\nپێکەنینم دێ بە خەڵقی بۆ لە دوژمن خەوف دەکەن\nگەر هەیانە باوەڕی کامیل لەسەر پەیمانی دۆست\n\n\nوەک شەیاتینێ کە ڕۆژ دەگرن بە چەپڵە بەر دەدەن\nوایە تەمسیلی لەکن من گرتن و بەردانی دۆست\n\n\nدۆستی ئیقبالت لە ئیدبارا بە ئەکسەر دوژمنە\nعیززەت و زیللەت وەکوو یەک وایە بۆ مەردانی دۆست\n\n\nئەم کەلامەت وەک شامامە حەمدی نەخشاند و ئەسەف\nکەس نییە وەک توحفەیێ بیباتە بەر دیوانی دۆست"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "شەمس دەشکێ دەڵێ بکرێ قەمەر تەشبیهی ڕوخسارت", "poem_description": "", "poem_text": "شەمس دەشکێ دەڵێ بکرێ قەمەر تەشبیهی ڕوخسارت\nشەکر دەتوێتەوە ببیێ ئەگەر شیرینی گوفتارت\n\n\nسەری شێواوە سەرو و تەوقی زاڵم چۆتە مل قومری\nلە ڕۆژێکی کە دیویانە بە ناز و لەنجە ڕەفتارت\n\n\nخوماری نەشئەیی مەی هەر بە تەنها ساغیری دەشکێ\nخوماری ناشکێ مەستی پیاڵەی چاوی خومارت\n\n\nبەجارێ ئێشی نەخچیری وەها ئەبڕێتەوە غەمزە\nلە دەرمان و حەکیم ئازادەیە مەجمووعی بیمارت\n\n\nگلەی ناحەق دەکەی ئەی دڵ کە نەمپرسیوە ئەحواڵت\nلەبەر ئازاری خۆم نەکرا بگەم ئەمشەو بە هاوارت\n\n\nلەگەڵ بانگی حەقا وەک کۆتری حاقو دەناڵێنم\nبنازم گوڵستانی عەشق لەگەڵ مەنسووری سەردارت\n\n\nنیگاهت بۆ بینای عومری منی بێ چارە بۆمبایە\nفیدات بم ئەی تەیارەی دیدە بۆ تەئسیری کردارت\n\n\nلە ئەلفاز و مەعانی بۆ ملت گەردنلغی گەوهەر\nدەکەم فکرم نەئاڵۆزێ بە باسی زلفی تاتارت\n\n\nبە پەنجەی شانەیی فیرقەت خەیاڵت حەمدی داهێنە\nمیسالی دەستەیی گێسوویی یارە بەستەی ئەشعارت"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "لە لوتفی دەمدەمی ساقی سەخایی حاتەمم دەس کەوت", "poem_description": "", "poem_text": "لە لوتفی دەمدەمی ساقی سەخایی حاتەمم دەس کەوت\nفسانەی نەشئەیی سەهبا لە دەم جامی جەمم دەس کەوت\n\n\nبە شوێنی عالەما دەوری خەراباتی جیهانم کرد\nلە ناو خاکا وەکوو خەم پارە ئێسکی عالەمم دەس کەوت\n\n\nلە باسی خەپلەیی جۆی زاهیدم چی من کە ئینسانم\nقسەی ڕوخساری گەندمگون لە بەحسی ئادەمم دەس کەوت\n\n\nقسەی ئەفواهییە باسی دەمی ئەو شۆخە بێ ئەسڵە\nلە دەریایی حوسندا فەرموو کەی شوێنی دەمم دەس کەوت\n\n\nمەکەن یاران لەگەڵ مەستی غرووری نازیدا ئولفەت\nسەلامەت من لە چاوی حەزرەتی لەیلاکەمم دەس کەوت\n\n\nجوانی و پیری مابەینی بەقەد چاو هەڵبڕینێکە\nبە شادیم دیدە هەڵهێنا بە دنیا ماتەمم دەس کەوت\n\n\nوەکوو ئەهلی زەمان لێم بۆتە شاهێد خۆ زمانی خۆم\nلە دنیادا بە تەنها هەر دڵم بوو مەحرەمم دەس کەوت\n\n\nگەڕام بۆ ساڵی تەئریخی ویلادەتم و غەریبم دی\nبە هیجری حەمدی دەنکێ بوو لە ناو«باری غمم» دەس کەوت"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "لە گوڵشەن لالەیێکی دی دڵم داغی دڵی پشکووت", "poem_description": "", "poem_text": "لە گوڵشەن لالەیێکی دی دڵم داغی دڵی پشکووت\nوتی ئەم لالە شیرینە بە فەرهادم ئەکا زوو جووت\n\n\nلەسەر هێلکەی قەمەر سیمورغی گەردوون کڕ کەوێ بەڵکە\nهەڵێنێ بێچووە ڕۆژێکی مونەووەرتر لە ڕۆژی ڕووت\n\n\nلە ئۆردووی سەلم و تووری وەک خەت و خاڵت چ پەروامە\nکە ئەبرۆت پشتیوانم بێ کە دەس پێچم ببێ وەک مووت\n\n\nکە هەر ڕەحمی بزووت بمخاتە باوەش دایەیی خاکم\nلەگەڵ تەختی سولەیمانی ئیتر فەرقی چییە تابووت\n\n\nهەتاکەی ئەم چڵ و چۆیە و گلاراوەت دەبێ ئەی دڵ\nخودا هەر خۆی دەزانێ چەندە بێزارم لە خۆت و خووت\n\n\nبە دنیاخواز ئەگەر ڕازی نەبووبی بۆ چی ڕووت دایە\nئەگەر ڕازی بووبی دنیا لەگەڵ شووت بەسیە شاتو شووت\n\n\nبە شەڕ هاتوون لەسەر ماچی دەمی تیغت هەموو عوزووم\nلە قاپی حەمدی وەستاوە لەسەر ئەو وەعدەیەی فەرمووت"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "لەسەر ڕوو پەرچەمت کردوویەتی تەشریحی ئایینت", "poem_description": "", "poem_text": "لەسەر ڕوو پەرچەمت کردوویەتی تەشریحی ئایینت\nمەسیحی بێ ئەگەر ئەهلی موحیببەت دێتە سەر دینت\n\n\nبە یادی خاڵی تۆیە سەجدە بەر مۆرە دەبەن شیعە\nلە مل زوننار دەکەن چینی لە خۆشی زلفی چین چینت\n\n\nچ ئیمکانە قەمەر هەڵبێ موقابیل شەمسی ڕوخسارت\nبە پەروانە نەبێ پەروین لە شەوقی چاوی پەروینت\n\n\nبە جارێ تۆوی میشک و عەنبەری هەر کرد بە کۆی زوخاڵ\nکە بۆی هێنا سەبا ناو و نیشانەی خاڵی میشکینت\n\n\nلە شاخا دەنگی فەرهادم لە گوێ دێ هەر دەڵێ عاشق\nبە گژ کێوا بچۆ نامەرد هەتە گەر عەشقی شیرینت\n\n\nپڵ و پووشێکی وەک من کەوتە بەر ئەو شەمعی ڕوخسارە\nحەقی سووتانە نابێتە دەلیلی لوتف یا کینت\n\n\nئەوی لەیلا پەرستە نەی سوارە هەر وەکوو مەجنوون\nکە وەستا مەرکەبت دنیا پەرست بیکە لە خۆت زینت\n\n\nوەکوو ئیکسیری ئەحمەر خالیسە خوێنی دڵی حەمدی\nڕەوایە ئێستە بیکەیتە نیگاری دەستی ڕەنگینت"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "نەوەک جارێ هەزار جارێ دەکەم ئەم جەژنە پیرۆزت", "poem_description": "", "poem_text": "نەوەک جارێ هەزار جارێ دەکەم ئەم جەژنە پیرۆزت\nئیلاهی کوللی شامێکت ببێتە سوبحی نەورۆزت\n\n\nکە دێتە پێکەنین لێوی برینم بۆ دەمی تیغت\nلە چاوی بەد بە دوور بێ نایەڵێ موژگانی دڵدۆزت\n\n\nوەهامزانی کە چەشمەی ئاوی حەیوانە کە دەمتم دی\nلە پەردەی زوڵمەتی زلفا بە شەوقی کوڵمی ئەفرۆزت\n\n\nسکم سووتا بە خۆم عومری جوانیم هاتەوە خاتر\nکە هەڵگیرسا چراغی دڵ بە نووری عەشقی پڕ سۆزت\n\n\nلە نیسبەت مەوقیعایە دایما خاسییەتی ئەشیا\nموفەڕکە دامەنی دلبەر وەکوو بەردی شەخس تۆزت\n\n\nلە خەڵق و خوا نەترسای هەرچی مەیلت بوو ڕەقیب کردت\nبەسە شەرمت ببێ ئەمجا لە زلف و ڕیشی ڕەش بۆزت\n\n\nسیەه بەختن ئەوانەی ڕۆژیان کەوتۆتە دەس زاڵم\nهەواخواهی زلف حەمدی نەبی بۆ چی ڕەشە ڕۆژت"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "وەکوو ڕۆستەم کە دێوی کرد بە تیغ و زۆری بازوو لەت", "poem_description": "", "poem_text": "وەکوو ڕۆستەم کە دێوی کرد بە تیغ و زۆری بازوو لەت\nبە شمشێری زمان دەیکەم ڕەقیبی لەعنەتی زوو لەت\n\n\nنەما ڕێی مونکیرانی موعجیزی شەققولقەمەر ئەلحەق\nکە کردی قورسی ماهی ڕوومەتی جانانە ئەبرۆ لەت\n\n\nتەقازای موشکافی تێز فەهمانە جەفایی چەرخ\nکە تیژی دەستی چەرخە تیغ ئەگەر بیکا سەری موو لەت\n\n\nلە زامی دڵ شەمیمی ئاوی تیرت هات کە وامزانی\nشکا مینایی ڕۆحی گوڵ کرا یا نافی ئاهوو لەت\n\n\nلە بێ تەمکینییە پێوەندی ئولفەت عاقڵی لەت کا\nلەگەڵ دێوانەیی ناکا کە دڵ یەک تاری گێسوو لەت\n\n\nدڵی گەورە و بچووکی عاشقانت بۆ چی دەشکێنی\nبینای ئولفەت دەڕووخێنی کە بیکەی دار و پەردوو لەت\n\n\nوەرن بیبەینە سەر عومرێ بە باسی زلفی ئەو شۆخە\nئەگەر چی ناکرێ باسی بە عومری نووحەوە دوو لەت\n\n\nعەبەس حەمدی لە تەوقی زاڵمی سەروی دەناڵێنێ\nبە مەحزوونی کە ناکا تەوقی مل قومری بە کووکوو لەت"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "هیچ کەسێ ناوی شکەنجەی پەرچەمی دلبەر نەبات", "poem_description": "", "poem_text": "هیچ کەسێ ناوی شکەنجەی پەرچەمی دلبەر نەبات\nبا حەیای مەجمەر نەچێت و ئابڕووی عەنبەر نەبات\n\n\nخەنجەری ئەبرۆ دەبوو نەدرایەتە دەست چاوی مەست\nکەوتە خوێن ڕشتن خودا ڕەحمێ بکات و سەر نەبات\n\n\nلەم خەراباتە چ مەردێ غەیری ڕەندی بادەکەش\nبوو لە مەیدانا کە سڕڕی دەر ببا سەر دەر نەبات\n\n\nدامەنی هەڵکردووە بەو بەر دەرە ڕازی نییە\nئەم ڕەقیبە زۆر نەفامە هەڵمەتی پشدەر نەبات\n\n\nبگرە زوو خوێنی ڕەگی سەودایی عاشق ئەی موژە\nبا بەشێتی سڕڕی ئولفەت بەردەمی نەشتەر نەبات\n\n\nبەرگی تاقەی شینی سورمەی کردە بەر ڕەنگە فەلەک\nڕوو بپۆشێ حورمەتی خۆیی و مەه و ئەختەر نەبات\n\n\nحوکمداری کیشوەری سەبرە گەدایی کۆیی یار\nپێی بڵێن حەسرەت بە جاهی شاهی حەفت کیشوەر نەبات\n\n\nعاشقی هیممەت بڵندە وەختی کوشتن ئەو کەسە\nدامەنی جەللادی نەگرێ و دەستی بەر خەنجەر نەبات"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "هەموو فیتنەی زەمانە کەوتە گۆشەی چاوی فەتتانت", "poem_description": "", "poem_text": "هەموو فیتنەی زەمانە کەوتە گۆشەی چاوی فەتتانت\nبەڵێ ئاشفتەیە عالەم لەبەر زلفی پەرێشانت\n\n\nحەواڵەی هیممەتی ساقی مەکە ڕەحمت ببێ توخوا\nکە لێوانە لە نەشئەی ساغیری یاقووتی لێوانت\n\n\nشەوی بێ تۆ بە قەد ساڵێکە، ساڵێکە شەوە بێ تۆ\nوەکوو ڕۆژێ لە مەغریب بێتە دەر بێ ببمە قوربانت\n\n\nعەزاب و ڕەحمەت و دەردی سەری من ئارەزووی تۆیە\nلەلام وایە بە ڕەسمی دلبەری فەرزە لەسەر شانت\n\n\nبە عەیبی دامەنێ ناڵە و فیغانی حەمدی تێفکرە\nکە چەندە تیژ و خوێنڕێژە سەوادی نووکی موژگانت"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "میشک و عوود و عەنبەرە خاکی سیاهی کۆیی غەوس", "poem_description": "", "poem_text": "میشک و عوود و عەنبەرە خاکی سیاهی کۆیی غەوس\nنەخلی تووبایە بەڕاستی قامەتی دڵجۆیی غەوس\n\n\nخاک و بادی هیند و ئەفغان و عیراق و چین و فارس\nمەوج ئەدا یەکسەر لە ئەنفاسی نەفیسی بۆیی غەوس\n\n\nباقییە گوفتاری تا ڕۆژی قیامەت وەک حەدیس\nزاکیرن قەلبی موسڵمانان بە گفتوگۆیی غەوس\n\n\nخوا بەوی داوە گەیشتۆتە مەقاماتێ بە دڵ\nغائیب و حەیرانە دایم ڕوو لە شەوقی ڕوویی غەوس\n\n\nخاریقەی ئیعجازی پێ ناڵێن ئەوەندەی کەم نییە\nسوجدەگاهی ئەهلی حاڵە کەعبەیی ئەبرۆیی غەوس\n\n\nحۆریی و غیلمان لە جەننەت دێن لەگەڵ یەکتر بە شەڕ\nئەم لەسەر پێش خزمەتی ئەویان لەسەر پەهلوویی غەوس\n\n\nپڕ بە پڕ چۆلی عیراق و لەب بە لەب دیجلە و فورات\nحەمدی بەرق و پرتەوە یەکسەر لە ڕووی و موویی غەوس"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "وەک گوڵشەنە کوڵخەن بە گوڵی ڕوویی حەوادیس", "poem_description": "", "poem_text": "وەک گوڵشەنە کوڵخەن بە گوڵی ڕوویی حەوادیس\nوەک کوڵخەنە گوڵشەن کە نەدا بۆیی حەوادیس\n\n\nشەق شەق بووە بنواڕە زمان و دڵی عالەم\nبدرێ کە وەکوو شانە لە گێسوویی حەوادیس\n\n\nحەقیە کە دەماودەم دەگەڕێ هەروەکوو تەلسز\nئەم خەڵقە دەمی وشکە بەبێ جۆیی حەوادیس\n\n\nمەعشووقی ئەمەل میسلی هیلالێکی زەعیفە\nبەدرێکە کە دەرکەوت خەمی ئەبرۆیی حەوادیس\n\n\nتەزویر و درۆ یەک بکەوێ گەر بە قەدەر کێو\nقەدری چییە بۆ قووەت و بازوویی حەوادیس\n\n\nمارێکە دەکا دەوری جیهان هەر بە سەعاتێ\nدەرخا کە سەری زلفی زەمان موویی حەوادیس\n\n\nحەمدی بە زمان کەشفی دەکا فکری بەدئەندێش\nبۆ یاری ئەمەل هەر دەگەڕێ تۆوی حەوادیس"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "دووکەڵی ئاهم ستوونە هەڵدرایە خەیمەیی ئەوج", "poem_description": "", "poem_text": "دووکەڵی ئاهم ستوونە هەڵدرایە خەیمەیی ئەوج\nماڵی دنیا تێک دەدا دەریایی فرمێسکم بە مەوج\n\n\nدڵ تەقەی تێ کەوت بە جارێ بوون بە نووکی نێزەوە\nچاوی هەڵهێنا کە تەحریکی موژەی کرد فەوج فەوج\n\n\nیەک بە یەک دنیا کە دنیاخوازی دەرکرد و وتم\nگەر تەڵاق ئەدرا بە زەوجە وا دەبوو ئەحواڵی زەوج\n\n\nئافەرەم بۆ ئەو کەسەی فەرموویەتی دیققەت بکەن\nدوژمنی دانایە کەڵکی پێوەبێ نەک دۆستی گەوج\n\n\nمن لە غەم بارم تەواوە حەمدی فەریادێ بکە\nبا لە خەرمانی زەمانا بۆم نەپێون هەر بە زەوج"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "من غوڵامی تۆم تەنەززول قەت دەکەم بۆ تەخت و تاج", "poem_description": "", "poem_text": "من غوڵامی تۆم تەنەززول قەت دەکەم بۆ تەخت و تاج\nبێ سولەیمانی دەکا هودهود بە تاجی ئیحتیاج\n\n\nمن گەداییم سەد ئەوەندەی حاکمی پێ خۆشترە\nنابەمە تابووتەوە خۆ داغی گەورەی تەختی عاج\n\n\nئەو مەهە خەڵقە دەزانن بۆ چی ڕۆژ دەرناکەوێ\nتا لەبەر خەجڵەت نەبێ ڕۆژی جیهان ئارا بە ساج\n\n\nقافڵەی نووری لە کۆیی یارەوە دەڕوا کە شەمس\nیار وەکوو مەه لێی ئەسێنێ کوللی ڕۆژێ خەرج و باج\n\n\nبۆ لەگەڵ ئەغیاری بەدخوو تێکەڵی وتم و وتی\nگوڵ لە قیمەت ناکەوێ بیکا لەگەڵ خار ئیمتیزاج\n\n\nئەم دەنی تەبعانە قڕیان خستە عالەم بۆ قڕان\nهەر بە یەک ئانە بە ئانێ بوونە پوولی ناڕەواج\n\n\nدۆستی گەر دەستی دۆستی کەوتوو گرتن بێ ئەجەل\nماوە حەمدی دەس بداتە دەستی دۆستی ناعیلاج"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "ئەهلی دنیا نین ئەوی پیاون لە کن ئەهلی سەڵاح", "poem_description": "", "poem_text": "ئەهلی دنیا نین ئەوی پیاون لە کن ئەهلی سەڵاح\nگەر دەڵێن پیاوین لە دنیا بۆ دەکەن خۆیان نیکاح\n\n\nنەشئەبازانی محەببەت وەک مەلەک کۆ بوونەوە\nکوا لەبی مەیگون و دیدەی ساغیر و گەردن سوراح\n\n\nشەربەتی ڕەسمی گوشادی دەمتە خوێناوم دەسا\nتوخودا فەرمانی قەتڵم کە بە نوتقی ئیفتیتاح\n\n\nفرسەتە ئەمڕۆ بە دڵ خاکی بەسەر داکەم سروشت\nتوخمی غەم بڕوێنی بەڵکو بۆ سبەینێ وەک فەلاح\n\n\nبۆ لە پێستم دەردەکەی واعیز بە وەعزی هیچ و پووچ\nبەختی من کردی جەنابیشت بە جەردەی بێ سیلاح\n\n\nمن لەبەر تۆ هەر وەکوو شەونم هەڵەستم دەرکەوی\nبۆ دەڕۆی وەک خۆر بەسەرما بێ سەلام و بێ سەباح\n\n\nمەسکەنی دێوانەگانی چاوی لەیلایانە بەڕ\nسووچی فرمێسکە لە دەریای حەسرەتا بوومە مەلاح\n\n\nحەمدی شەرحی حاڵی خۆی بۆ چی بە بە نەزم و نەسر دەکا\nعەشق ئەگەر مەیلی ببێ دەیکا بە حەرفێ ئینشراح"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "بێنە مەی ساقی دەخیلە مەی دەدا قووەت بە ڕووح", "poem_description": "", "poem_text": "بێنە مەی ساقی دەخیلە مەی دەدا قووەت بە ڕووح\nمن دەکەم کەشفی دوو دنیا هەر بەیەک چاوی سەبووح\n\n\nشێخی من تۆبەی هەزاری وەک منی دادا بە من\nتۆبەیێکی کرد کە بێتە حاشیەی تۆبەی نەسووح\n\n\nپیر ئەگەر مەیلی ببێ موشکیل گوشایە نووری مەی\nمەیکە شانە گەر لە عالەمدا ببێ ساحێب فوتووح\n\n\nئاگری زەردەشت بە ئاهی عاشقی دەکرێتەوە\nهەر لە چاوی عاشقێکیش دێتەدەر تۆفانی نووح\n\n\nتیری موژگانی نەڕێژێ تا بە سورمەی نازی یار\nدڵ عیلاجی ناکرێ بۆ ڕشتنی چاوی جورووح\n\n\nبەزمی مەیخانەم لە تەهلیلەی ڕیا پێ خۆشترە\nحەمدی گەر پەیمانەگێڕی نازەنینی بێ سەمووح"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "زمانی لاڵە خامەم هەر لە باسی ئەو دەمە ئەفسەح", "poem_description": "", "poem_text": "زمانی لاڵە خامەم هەر لە باسی ئەو دەمە ئەفسەح\nقسەی بێ خوێم بە زیکری بستەی ئەو لێوانەیە ئەملەح\n\n\nوتم من نیمە ئیستیعدادی سەرداری وەکوو مەنسوور\nوتم حەقت دەوێ ڕیسوا بە دارا کردنی ئەسڵەح\n\n\nبە چاوی چڵکن و تیری قەزاوە بێ لەگەڵ فکرت\nڕەقیب چۆنی دەکەی تەرتیب ئەمەندە فیتنەیە پەح پەح\n\n\nلە شانەم پرسی باسی توڕڕەیی میشکینی ئەگریجەت\nئەمەندەی وت ئەمە توولی هەیە نامەرد وەلاتەشرەح\n\n\nبەهای خوێنی منی پێ نادرێ گەوهەرشوناسی دەهر\nکە کردوویە بە کانی لەعل و گوهەر کوچەیی مەزبەح\n\n\nبە خامۆشی لە کن پەروانە دەرسی حوزنی خوێند حەمدی\nهەتا سووتن لە مەیدانایە نابن عاریفان ئەفرەح"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "من لە ئەڵتافی درۆم پێ خۆشترە جوێنی سەریح", "poem_description": "", "poem_text": "من لە ئەڵتافی درۆم پێ خۆشترە جوێنی سەریح\nزەهرە شەککەر خەندەیی دڵ تاڵی لێوی دەم مەلیح\n\n\nسوحبەتی ڕۆشن زەمیرانە بدا سەفوەت بە دڵ\nغەیری ئاوێنە بزانم چی دەکا تووتی فەسیح\n\n\nمشتەری مشتێ لە بارێ بۆ نموونە سەیر دەکا\nکافییە بۆ ئەهلی دنیا تاقە یەک ئیشی قەبیح\n\n\nپەنجەی ئەبرۆی بوو کە باسی خستە ڕوو شەققولقەمەر\nپێکەنینی خاسەتەن ئیعجازی نایە دەم مەسیح\n\n\nپەندی ناسح چارەسازی تینەتی بەدخوو نییە\nکەی بە کەڵکی بڵح و نامەرد هاتووە نەوعی سەلیح\n\n\nتێگەیشتوو بۆیە حەمدی عاشقی خوبان دەبن\nکاری زوشتی کەس نەدی بیکا کە ئینسانی سەبیح"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "نەیدیوە شەو بە عومری بووە ئافتابی سوبح", "poem_description": "", "poem_text": "نەیدیوە شەو بە عومری بووە ئافتابی سوبح\nیا ڕەب چ ڕوو ڕەشە ئەوی نەیدی حیسابی سوبح\n\n\nزاهید نوێژی سوبحی قەزا کرد کە زلفی یار\nلاچوو لە ڕوومەتی وتی لاچوو نیقابی سوبح\n\n\nگەردن کەچە موقابیلی گێسوو ملی نیگار\nحەیفە شەوە کە مالیکی حەڵقە و ڕقابی سوبح\n\n\nجەبهەی کڵاوی دلبەری گرت شوعلەیی جەبین\nئیشغاڵی مەشریقی کە دەکاتن تەنابی سوبح\n\n\nزوهدی ڕیایی یەک شەوی زاهید بە دینی من\nناگاتە خێری یەک قەدەحی پڕ شەرابی سوبح\n\n\nڕۆژی خەراپ و مەستە بە جامێکی ئافتاب\nدەیدا بە شەو کە ساقی عالی جەنابی سوبح\n\n\nوەک ڕۆژە حەمدی ڕوومەتی هەرکەس سەحەرگەهان\nدەشوا بە دەستی شەوقی لە چەشمە و سەرابی سوبح"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "دەردەکەوت ئەوسا بە نادر جار بە جارێ ئۆف و ئاخ", "poem_description": "", "poem_text": "دەردەکەوت ئەوسا بە نادر جار بە جارێ ئۆف و ئاخ\nئێستە دەیبێم و دەبینم پڕ بە شارێ ئۆف و ئاخ\n\n\nواقیعەن دڵسۆزە ئۆف و ئاخی سوبحی موستمەند\nدڵ نەوایە شەو کە بکرێ بۆ نیگارێ ئۆف و ئاخ\n\n\nحیرەتم بۆ چی نەلەرزی ئەرز نەڕووخا ئاسمان\nتۆ بڵێی نەبیەین لە سوبحێکا لە زارێ ئۆف و ئاخ\n\n\nبێ ڕەواجە هەر لە بازاڕی خوداشا بۆیە وا\nپوولێ ناکا بیبەیە شارێ کە بارێ ئۆف و ئاخ\n\n\nخۆ فەقیر و دەوڵەمەند مەزڵووم و زاڵم وەک یەکن\nگوێ ئەگەر بگری یەکێکی تۆ هەزارێ ئۆف و ئاخ\n\n\nمن دەڵێم تەئسیری نەبووە و نیشییە ئاهی حەزین\nبوویەتی گەر با دەری بێنێ دەمارێ ئۆف و ئاخ\n\n\nویردی مەخسووسی هەیە پیری تەریقەت بۆ مورید\nزیکری شێخی ئێمەیە دەیکەین بە جارێ ئۆف و ئاخ\n\n\nئۆف و ئاخ حەمدی لە دەم تۆشا خەریکە سەوز ئەبێ\nسێبەری خۆشە ئەگەر بکرێ بە دارێ ئۆف و ئاخ"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "ناعیلاجە عاقیبەت سەر ڕەق دەچێتە سەنگڵاخ", "poem_description": "", "poem_text": "ناعیلاجە عاقیبەت سەر ڕەق دەچێتە سەنگڵاخ\nچەند بە مەعنایە وتوویانە قەدیمی شێخ و شاخ\n\n\nگەوهەری وەحدەت لە دەریای فیکرەتایە ئەی برا\nتا ببێ وادی محەببەت ڕوو نەکەیتە قەسر و کاخ\n\n\nمەجلیسی ڕەندان لە بەزمی خوسرەوان کەمتر نییە\nچەندە مەحزوونە بە قانوونی تەرەب بێ ئۆف و ئاخ\n\n\nیەک نەفەس خۆزگە لە حاڵی خۆی دەبوو حاڵی نەفام\nبا وەکوو دابەستە ببوایە لە گۆشتا سیخناخ\n\n\nبەش کرا مەحسوولی عومرم کردەوەم بۆ مایەوە\nماڵەکەم خەڵقی دەماغی پێ دەکەن مەردانە چاخ\n\n\nئاسمان ئەو ڕۆژە حەمدی کردییە بەر قەوس و قەزەح\nدی لەبەر ئەو شۆخەدا شیرینە سوخمەی شیرداخ"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "وا بە گوڵ ئارایشی دا گۆشەیی دەستاری شاخ", "poem_description": "", "poem_text": "وا بە گوڵ ئارایشی دا گۆشەیی دەستاری شاخ\nخۆشە بۆ سەیرانی ڕۆژی حەزرەتی دڵداری شاخ\n\n\nدامەنی شیرینە گۆشەی گوڵگوڵی کەوتۆتە دەست\nیا جلی فەرهادە شینی پێ دەکا ئیزهاری شاخ\n\n\nکەوتە تەفریشاتی ئەرز و عەنبەر ئەفشانی نەسیم\nمەیکەشان دەعوەت دەکاتە دامەنی کۆساری شاخ\n\n\nگەوهەر و نەخلی زوموڕڕەد دەردەخا دەریای خزر\nیا بەهارە ئاو و ڕەنگی دا بە بەرد و داری شاخ\n\n\nکەی لە سەحرادا بەهاران بوویەتی ئەم جۆششە\nوەک جگەرگاهی گوڵستان سەبزەیە دیواری شاخ\n\n\nهەڵقوڵانی چەشمەکانی وەک سوراحی قومقومە\nیەعنی زوو هەڵسن وەرن بۆ دیدەنی جۆباری شاخ\n\n\nکامیابن دائیما ئەسحابی تەمکین و ویقار\nسەر بەسەرحەمدی ڕیازی جەننەتە ئەنزاری شاخ"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "بۆ دڵم لەت لەت نەبێت و بۆ نەچێ عومرم بە باد", "poem_description": "", "poem_text": "بۆ دڵم لەت لەت نەبێت و بۆ نەچێ عومرم بە باد\nمن پەرێشانی زلف بم شانەیی شمشاد شاد\n\n\nمانی تەسویری نیگاری من دەزانی کە دەکا\nقورسی ڕۆژی دەس کەوێ ئەمما لە زلفی شەو میداد\n\n\nتا لەسەر جەبهەی بمینێ پەرچەمی ڕۆژم نییە\nکازیبە ئەو سوبحە تەنویری نەکا قەلبی سەواد\n\n\nحاڵی تەجریدی مەسیحا ئێستە دەرکەوت موعجیزە\nنەفسی پێغەمبەر دەکا مەحجووبی خالیق بەد نەژاد\n\n\nئینقلاب ئاوا دەبێ جەمشیدە ئێستە باغەبان\nباغەوانی نادەنێ خەڵقیش بە ئەولادی قوباد\n\n\nمادەیی مفتاحی دەریچەیی مەعنەویاتە برا\nخوا لە تۆ عاجز نەبێ عاجز لە تۆ نابن عیباد\n\n\nئەهلی ئیسلام و موجاهید وا کە دەکوژن یەکتری\nخۆزگە دەمزانی ئەمانە کامەیان دەیکەن جیهاد\n\n\nزیللە شەکوە حەمدی دیارە لایقی شەئنت نییە\nبۆ بەسەزمانانی قەومە گەر بکەن فەریاد و داد"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "بۆتە شوهرەت بۆ عەجووزێ فەرقی فەرهادی شکاند", "poem_description": "", "poem_text": "بۆتە شوهرەت بۆ عەجووزێ فەرقی فەرهادی شکاند\nباسی دنیا کەن کە ئەستۆی چەندە شەهزادی شکاند\n\n\nخۆی دەڕازێنێتەوە وەک بووک و شووشی هەر نەکرد\nحیلەبازێکە کە دەستی چەندە دامادی شکاند\n\n\nدڵ بە شاگردی لەبەرچی خۆش بکەم وا سەیر دەکەم\nدوژمنی ئیدراکە دنیا قەلبی ئوستادی شکاند\n\n\nمن بە قەومێ تێنەگەی بێ چی بڵێم تا تێدەگەن\nپشتی من یا پشتی خۆیی و قەوم و ئەولادی شکاند\n\n\nسوفڵە بۆ دڵ خۆش دەکەن ئەم سوورە گەردوون دایەوە\nتا بڵندی کا بزانن فەرقی ئەحفادی شکاند\n\n\nڕەببی ڕووی ڕەش بێ ئەوانەی حەمدی وا بۆ مەنفەعەت\nشیشەیی نامووس و جیلوەی جوملە ئەکرادی شکاند"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "بە زەربی تێشە بازوویی موحیببەت قەسری شیرین کرد", "poem_description": "", "poem_text": "بە زەربی تێشە بازوویی موحیببەت قەسری شیرین کرد\nدەڵێن خۆ کۆهکەن حەشری بە یادی لێوی شیرین کرد\n\n\nموحیببەت خەنجەرێکی دڵ شکافی دا لە شێرۆیە\nکە جەرگی خۆی و بەرگی خوسرەویشی پێوە ڕەنگین کرد\n\n\nبیابانی موحیببەت پڕ لە مەجنوونانی شەیدایە\nفەرەزنا چاوی لەیلا عەینی عەشقی قەیسی تەلقین کرد\n\n\nتەماشای شەق بکەن جێ ما لە عەشقی شێتی وەک مەجنوون\nچەها وەک گۆ سەری قوڕنا چەها شایی بەسەر شین کرد\n\n\nسەبوکباران لە سەحرایی عەدەمدا ڕەهڕەوانی عەشق\nخودا ئەم باری دنیایەی بە قیسمەت شێخی بێ دین کرد\n\n\nکە بەرماڵی نوێژین و لە نوێ ژینی نەکا زاهید\nدەبێ چبکا کە ڕووی بێ ڕوو لە دەرماڵی تورابین کرد\n\n\nبە سەیری گوڵ دەکەن تەقدیری سانیع حەمدی ئەهلی دڵ\nلە چاوتا عەکسی جانانت بە برژانگ بۆ چی پەرژین کرد"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "تا دەماغم کەیلی عەتری زلفی بوو شەو بۆم ئەکرد", "poem_description": "", "poem_text": "تا دەماغم کەیلی عەتری زلفی بوو شەو بۆم ئەکرد\nوامدەزانی پووشی وشکە بۆی گوڵی شەوبۆم ئەکرد\n\n\nدۆزەخی سووتاوی هیجرانە کە دیم جەننەت بەخەو\nبەو گوڵانە مەشقی شەوقی ڕوویی وەک پشکۆم ئەکرد\n\n\nخۆ بەرابەر تاقی کەعبە من نەچووبوومە ڕکووع\nکەسری بوو جەبری بە قەوسی قالبی ئەبرۆم ئەکرد\n\n\nبێ حزووری شەمع ئەگەر پەروانە سووتا عاشقە\nمن چراخانی شەوی هیجرم لە شەوقی خۆم ئەکرد\n\n\nهەر ئەزەل ڕۆژی وجوودت بەرگی عاری داڕنی\nوەرنە لەو ڕەنگین حەریری سوبحە تانوپۆم ئەکرد\n\n\nفەرزە سوارە و پیادە ئەی ڕوخ کش بکەن ئێستە لە شا\nماتە بوو خۆ من بە ئۆین عەرزی چاوی تۆم ئەکرد\n\n\nمێزەری دانا سەر و پێی بۆ نەبوو زاهید ئەمن\nفەرقی فەرقی هەر بە گۆ پارەی مل و ئەستۆم ئەکرد\n\n\nیار لەسەر خۆ هات و لەسەرخۆ چوو کە گوڵ ئەی عەندەلیب\nئاگرت بۆ گرتبوو وتم و وتی بۆسۆم ئەکرد\n\n\nگەر خەوی شیرین لە چاوی من دەچوو وەک کۆهکەن\nحەمدی بەردی ژێر سەرم نەک بێستوون ئاکۆم ئەکرد"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "سوێندی درۆ بە بەختە لە تەختە قوماری نەرد", "poem_description": "", "poem_text": "سوێندی درۆ بە بەختە لە تەختە قوماری نەرد\nوەرنە گوڵی دەمێ بوو لە جێی خۆی دەبوو بە بەرد\n\n\nخۆ گەر درۆ شەئامەتی ببوایە هەر قەدیم\nهەر داوەشا بوو ئەم هەموو خەڵقە دەبوونە گەرد\n\n\nیاخود دووڕوویی زەڕڕە ئەگەر خەڵقی سووک دەکرد\nگەردێ بوایە گەردی کەسێکی نەدیبوو فەرد\n\n\nبۆ کوێ بچم خودا قوڕی کوێ کەم بەسەر سەرا\nژن پیاوەتی دەکا بە ئەسەف بۆیە مرد مەرد\n\n\nنەخشاوە زەرد و سوورە لە زاهیر مەفکرە تۆ\nوەک زەردەواڵە پرسکی زەهرێکە سوور و زەرد\n\n\nچارەم نەما دیسانەوە تەرکی وەتەن دەکەم\nپێم چاترە لە مەعموورەیی ئەم نەوعە چۆل و هەرد\n\n\nدڵ گەرمە حەمدی فێنکی پێ لازمە بڵێ\nهەر ئاهی سەردە زوو کە دەرینێ دەماری دەرد"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "لە ئاب و ڕەنگی ڕووت بولبول کە قەترەی بۆ گوڵاوی برد", "poem_description": "", "poem_text": "لە ئاب و ڕەنگی ڕووت بولبول کە قەترەی بۆ گوڵاوی برد\nحەیای ئەو دوودمانە گەورەیەی غونچە و گوڵاوی برد\n\n\nلە بەزمی خەڵوەتا ئەمشەو چ بەرق جیلوەیێکی دا\nخودا حیفزی بکا ئەو شەوچراغە ئاوی چاوی برد\n\n\nبە جارێ بوونە سەگ ئەم بەعزە خەڵقە من سەرم سوڕ ما\nمەگەر ئەو ئاهویی وەحشی نیگاهە ناوی ڕاوی برد\n\n\nوتم یاران منیش ئەلحەمدولیللا گەیمە ڕوتبەی خۆم\nکە دەستی بۆ دوو زلفی وەک تەنافی هەڵخراوی برد\n\n\nلە مەسلەخ هەر پڵوپووشێ کە بوو وەک شاخی مەرجانە\nلە خوێنی ئەهلی دڵ ئەشیا هەموو فەیزی تەواوی برد\n\n\nهەموو ئەندامی گوڵ گوێیە لە ڕۆژێکی کە ئەو شۆخە\nلە گوڵشەن هەر وەکوو غونچە دەمی پشکووت و ناوی برد\n\n\nدرنگەی لێوە دێ حەمدی ڕەگی دڵ وەک تەلی تەنبوور\nبە قانوونی تەرەب کێ ناوی عوودی زلفی خاوی برد"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "کە سەر ڕوخساری داگیرساوی نا ئەگریجەیی وەک عوود", "poem_description": "", "poem_text": "کە سەر ڕوخساری داگیرساوی نا ئەگریجەیی وەک عوود\nلەسەر مەجمەر خەیاڵی میشکی چینی کردە دەر وەک دوود\n\n\nچ پەروامە کە مەحروومم لە چاو داغێکی دڵ بەسمە\nکەواکیب با لە گەردوونا نەمینێ خۆر کە بوو مەوجوود\n\n\nڕووا وەک موو لە چاومدا ئومێدی دیدەنی ئیحسان\nوەکوو خەڵق ئاسمانیش ئێستە نەیماوە سەری موو جوود\n\n\nلە دنیا ئەی نەفس ئاخرتە لادە وادەیی عەشقە\nفیراقی وەسڵە گریەی خەندەیە یەکسەر زیانی سوود\n\n\nلە سایەی یارەوە چەند خۆشە بەزمی عالەمی ئێستا\nلە تەپڵی سەر دەدەن بەعزێ دەدەن قیسمێ لە سنگی ڕوود\n\n\nبە خوێنی جەرگی خۆم من توشنەم و جانان بە خوێنی من\nبە قەولی واعیز ئەم دوانە لە عسیان وەک یەکن مەعدوود\n\n\nحیسابی حوسنی ئەخلاقی ئەیازم بۆ مەکەن یاران\nکە موشتاقن بە خوێنی جەرگی یاران دائیما مەحموود\n\n\nچراغی مەجلیسی ڕەندانە حەمدی وا دەزانم یار\nکە بۆ خەڵقە شوعاعی سێبەری بۆ خۆیەتی مەمدوود"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "هەر ببێ ڕەببی سلێمانی بمینێ قەومی کورد", "poem_description": "", "poem_text": "هەر ببێ ڕەببی سلێمانی بمینێ قەومی کورد\nوەرگەڕان بادانەوە ئیشی ئەوانە دەست و برد\n\n\nقەت نەترس و هیچ نەپرس و موستەقیم و موتتەفیق\nزیرەک و چالاک و لێدەر عادەتا ئەمسالی گورد\n\n\nهەر بە لام باشە موحەققەق بوو کە باش و بێ غەشن\nگەورەکانی با ببێتە خاتری ئەسنافی ورد\n\n\nقەومی تر گەر ئیعتیرازی گەورەکانی کرد بڵێن\nگوڵ دەبێ خاری ببێ مەی بوویەتی ئەخلات و دورد\n\n\nنوتفەیی ئاسوورە ئەم قەومە لە خەڵقی کابولن\nشیرەخۆری شێر خۆرێکە سەخی ئەماز و گورد\n\n\nگەر وەکوو ئەهلی وڵاتان ساحیبی سەروەت ئەبوون\nگۆی هونەریان هەر بە شەق بێ شک لە مەیدانا دەبرد\n\n\nحەمدی لەککەی شانی ئەم قەومە لە دنیادا چییە\nدوو سەگی پیسی ڕەزیلە کاشکێ هەر دوو دەمرد"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "خەیاڵم کرد لە سۆزی فیرقەتت شەرحێ لەسەر کاغەز", "poem_description": "", "poem_text": "خەیاڵم کرد لە سۆزی فیرقەتت شەرحێ لەسەر کاغەز\nبنووسم ئاگری تێچوو قەڵەم گرتیشیە بەر کاغەز\n\n\nمەحاڵە ئیستیعابی وەسفی ڕۆژی ڕوومەتی تۆ کا\nبە جارێ یەک تەبەق بشبێ فەلەک ئاسا ئەگەر کاغەز\n\n\nلە دڵیا ئەم هەموو ئاهی حەزینەم بێ سەمەر مابێ\nقسەی مووی ڕیش و قەسسابە بنێرم موختەسەر کاغەز\n\n\nقسەی عاشق ئەگەر گوارەی جەواهیر بێ لە گوێی ناکا\nبنووسە ئەی موحەرریر بۆی بە ئادابی دیگەر کاغەز\n\n\nحیکایەی یەک شەوی فیرقەت دەنووسم عومری نووحم بێ\nئەگەر بەحری سیا بێتە مرەکەب سەتحی بەڕ کاغەز\n\n\nبە مەحزی تەجرەبە حەمدی قسەی ئیرانیانەم کرد\nلەگەڵ باسی درۆ ئاخۆ بزانم دێ بەشەڕ کاغەز"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "یەک قەترە ئاوی تیرە لە بەحری کەوان لەزیز", "poem_description": "", "poem_text": "یەک قەترە ئاوی تیرە لە بەحری کەوان لەزیز\nیەک ساعەتی ویساڵە لە توولی زەمان لە زیز\n\n\nئەو لێوە سوورە شۆری دەکا عەیشی من کەچی\nبۆ مەززە بستەیە بە دەمی مەیکەشان لەزیز\n\n\nگەر بێ شەرابی مەرگە بەدەم مەردی تێگەییو\nلەم عەسرەدا میسالی مەیی ئەرغەوان لەزیز\n\n\nجانانە حەز لە خوێنی منی بێ نەوا دەکا\nحەقیە خورش نییە وەکوو ڕۆحی ڕەوان لەزیز\n\n\nعاشق بە ئاوی زیندەگییە خزر و من دەڵێم\nبەحری عەدەم بەیادی دەمی دوڕەفشان لەزیز\n\n\nئەو لەعلە مردووە نە گڕی شوعلەیی تێدا\nدڵ بۆ مەقەڕڕی جیلوەیی عەشقی بتان لەزیز\n\n\nبرژاوە دڵ بە ئاگری یەک ساعەتی فیراق\nچی لێ بکەم کەبابە بە دەمی دلبەران لەزیز\n\n\nهەر میحنەتی فیراقە لەزیزی کە کرد ویساڵ\nحەمدی بە ئەهلی دۆزەخە باغی جینان لەزیز"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "بە لەیلا بۆ دەڵێن مەجنوون کە مرد دێوانەیێ کەمتر", "poem_description": "", "poem_text": "بە لەیلا بۆ دەڵێن مەجنوون کە مرد دێوانەیێ کەمتر\nلە دارولعیشقی دنیادا بڵێن فەرزانەیێ کەمتر\n\n\nکە شێرانە بە شەمعی ڕوومەتی دڵ خۆی بسووتێنێ\nلە بەزمی عالەما حەیفە بڵێن پەروانەیێ کەمتر\n\n\nکە چاوی مەستی هەڵهێنا ئیتر مەیخانە هەر داخەن\nکە عالەم مەست بکا بارێ ببێ مەیخانەیێ کەمتر\n\n\nلە بێداد و جەفای ئەو شۆخە عالەم پڕ لە غەوغایە\nبە بێدەنگ بمکوژن بەڵکو ببێ ئەفسانەیێ کەمتر\n\n\nلە ڕێی حەق بێژیا نەمکەن بە دارا بێ شکە نابێ\nلە گوێی ئەهلی خەراباتە قسەی ڕەندانەیێ کەمتر\n\n\nبە ئا یا نەء جەوابی مەسئەلەی وەسڵت بدە و بگرە\nلە خەزنەی پڕ جەواهێری دەمت دوڕ دانەیێ کەمتر\n\n\nبە بادە عەقڵی حەمدی زوو بە با دە ساقییا ئامان\nلە گوێی پیری موغان بێ با سەدای مەستانەیێ کەمتر"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "بە ڕۆژ گیراوە شەو بنواڕینە ئەترافی زلفی یار", "poem_description": "", "poem_text": "بە ڕۆژ گیراوە شەو بنواڕینە ئەترافی زلفی یار\nچلۆنی من بنووسم جا ئیتر ئەوسافی زلفی یار\n\n\nبەسەر فەوارەیی ملا شەوقی وەک ئاوی زیندەگی دەڕژێ\nخزر با بێتە سەیری هاژە و سەر تافی زلفی یار\n\n\nخەیاڵم کرد پەشێوی عومرم و شەرحی سیەه بەختیم\nبنووسم هەروەکوو لەوحە لە سەفحەی سافی زلفی یار\n\n\nبە قەد ڕۆژی بڕی دیبایی شەو ڕەنگی فەلەک زانی\nکە بەرگی ناسکی ڕوخسارییە کێشبافی زلفی یار\n\n\nلە ئەنزاری عمووما هەر دەبێ عەنبەر بسووتێنم\nدەڵێن ئەو ڕوو ڕەشە کردوویە ئیستیخفافی زلفی یار\n\n\nخودا سەر پەرچەمی خا توولی عومری من ڕەزام ئەمما\nلە کورتیدایە توولی شەوکەتی ئەخلافی زلفی یار\n\n\nبە دڵ جێگەی لە ڕوخسارا نەداوە خستییە پشتگوێ\nبە دڵمە سەد لە جەننەت چاترە ئەعرافی زلفی یار\n\n\nسەمەرقەند و بوخارای دا بە خاڵی هیندویێ حافیز\nمنیش چین و خەتام بەخشی بە میشکی نافی زلفی یار\n\n\nمەمالیک حەمدی قەت ناکا کیفایەی دەس بڵاوی ئەو\nمەگەر هەر قورسی ڕوو بگرێ بەری ئیسرافی زلفی یار"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "بەحرە نەشئەی مەی شەپۆلێکی دەکا دڵ غەرقی نوور", "poem_description": "", "poem_text": "بەحرە نەشئەی مەی شەپۆلێکی دەکا دڵ غەرقی نوور\nخان و مانی عەقڵی دەسووتێنێ بە چاوی بەرقی نوور\n\n\nمەی ئەگەر مەی بێت و هیممەت هیممەتی پیری موغان\nبەحر و بەڕ یەکسانە بۆ مەیکەش کە داخا دەڵقی نوور\n\n\nسۆزی ئاهم ئاگرێکی کردەوە پڕ کائینات\nئافەرم بۆ قودرەتی عەشقم کە کردی خەڵقی نوور\n\n\nڕشتەیێکی کردە گەردن سوبحەوە شەو پڕ لە شەوق\nهەر وەکوو زلفی نیگارم مل ملی کرد تەوقی نوور\n\n\nگەر لە مەنزیل بێتەدەر ئەو شۆخە یەک شەو بێ نیقاب\nمانگ ئەگەر ئاوا نەبووبێ فێر ئەبێ بۆ سەوقی نوور\n\n\nغەیری پەروانە درۆیە کەس نەڵێ من عاشقم\nشەرتی سووتانە کە کردی ئیختیاری عەشقی نوور\n\n\nتا نەسووتاوی دەهێنی خۆر لە بازاڕی جیهان\nهەر سبەینێیە بە جیلوە یار کە بیدا شەوقی نوور\n\n\nنوور ئەگەر شەمعی شەبستانە ئەگەر خورشید و ماه\nپرتەوی ڕوخساری یاری حەمدی یە ما فەوقی نوور"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "دڵی هەڵناگرێ دنیا لە حوببی دلبەرێ زیاتر", "poem_description": "", "poem_text": "دڵی هەڵناگرێ دنیا لە حوببی دلبەرێ زیاتر\nگڕ ئەگرێ گەر فەلەک بیبێ لە میهری ئەنوەرێ زیاتر\n\n\nمەدە دەس چاوی مەستت خەنجەری بوڕانی وەک ئەبرۆ\nموژەت کاریگەرە بۆ دڵ لە نووکی خەنجەرێ زیاتر\n\n\nبە دوو چاو قەت دڵی نایە فەلەک سەیری جەماڵی کا\nبە ڕۆژا قەت بزانە هەڵدەهێنێ ئەختەرێ زیاتر\n\n\nلە چاوی بەد خودا حیفزی بکا ئەو چاوە مەخموورە\nلە بەزمی عالەما گەرچی دەبێ شۆر و شەڕێ زیاتر\n\n\nسەرەفرازە ڕەقیب پێی نا بە سەریا قوڕ بەسەردا کەم\nبڵێم چی تاج بەخشی من نەبەخشێ ئەفسەرێ زیاتر\n\n\nچ بۆ خەلع و چ خەلعەت هەر یەکێکە گوفتەی ئەو شۆخە\nسەدەف بێ قەدرە گەر بگرێ لە تەنها گەوهەرێ زیاتر\n\n\nسەری خۆی نایەشێنێ مەردی عاقڵ فەزڵەیە بۆ سەر\nلە سەودایێکی عەشق و یەک کوڵاه و بوستەرێ زیاتر\n\n\nبە یەک جیلوە حیسابی موددەتولعومری لەگەڵ کردم\nوتی نەدرا بە دنیایێ لە سوبحی مەحشەرێ زیاتر\n\n\nئەگەر واعیز لە ساقی سادە بادە دەفعەیێ بگرێ\nدەکا تەعریفی مەی باقڵ لە ئاوی کەوسەرێ زیاتر\n\n\nچ عالی هیممەتە وێرانەیی کردۆتە مەسکەن بۆم\nلە ژێر سایەی کەسانا بێ و نەبێتە قەیسەرێ زیاتر\n\n\nخەلیلی عەشقە حەمدی موستەعیدی سووتنە نەمروود\nچرا نەیویستووە ئەمما لە شوعلەی ئەختەرێ زیاتر"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "دەکا یەغما بکا جانان لەگەڵ فەردی بەشەردا شەڕ", "poem_description": "", "poem_text": "دەکا یەغما بکا جانان لەگەڵ فەردی بەشەردا شەڕ\nلە دڵ شەوق و لە دەم زەوق و لە مل تەوق و لە ئەفسەر سەر\n\n\nبە نیوە پێکەنینێ زلفی لادا ڕوومەتی دەرخست\nنە تەنگی ما دڵی غونچە، نە گوڵ ڕەنگ و نە عەنبەر بەر\n\n\nلە ئەشکی گریە مەئیووسم زەمانی سۆزی ناڵینە\nکە ئاو نابێ بە ئاگر بۆ دڵی ڕەق بێ وەکوو مەڕمەر\n\n\nبەسەر کۆیی خەراباتا ئەگەر عەنقا بکا پەرواز\nملی نەشکێ دەبێ باڵی بڕێژێ با بە شەهپەڕ پەڕ\n\n\nهەناسەی ئاگرینم پووشی وەک من هەر دەسووتێنێ\nسرشکم گەر نەکا خاکم بەسەر ئەسباب و بوستەر تەڕ\n\n\nددانی ڕەونەقی داوە بە مرواری سەری کوڵمی\nلە یاقووتی دەسێنێ خەرج بسووتێ میسلی ئەخگەر گەر\n\n\nدەبێ ئەهلی موحیببەت دەربەدەر بن حەمدی تا وەختێ\nڕەقیب لەم تەختە نەردەی عالەما نەیبێ لە شەشدەر دەر"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "شەوقی وەسڵ و سۆزی هیجرت وەک یەکن نێزیک و دوور", "poem_description": "", "poem_text": "شەوقی وەسڵ و سۆزی هیجرت وەک یەکن نێزیک و دوور\nمن دەسووتێنن کەوایە تۆ لە ئاگر بە، بە دوور\n\n\nبا لە باغی عالەما نارنج و لیمۆ بێتە بەر\nبەر بخەن نادەن بە ڕێکی وەک من و تۆ زەرد و سوور\n\n\nدەرخە سینە پرتەوی با ئاگرێ بەرداتە دڵ\nتووری سینا با بسووتێ دەرکەوێ بەو شەرتە نوور\n\n\nوا لە ئەشغالی غەما ئیقلیمی دڵ حەددی چییە\nهەر مەگەر لەو دوورەوە سەیری بکا فیرقەی سروور\n\n\nگەر لە سڕڕی قەلبی ئەهلی ئەم زەمانە تێبگەم\nوەک مەسیحا جا دەکەومە کەشفی ئەسراری قوبوور\n\n\nپێ بنێ مەجلیس تەماشاکە ئەگەر ئەهلت دەوێ\nبەحرە دنیا گەوهەری ژێر خستووە خاشاکی ژوور\n\n\nئافەرین دنیا لەگەڵ تەقدیری قیمەت کردنت\nوەک سمۆرە قەت لە پارە پڕ دەکەی پێستی سمۆر\n\n\nدەوری ئەبوابم لە سائیل هەر دەوێ بۆ نان و چێشت\nئێستە فەخری پێوە دەکرێ بۆتە ئەسبابی غروور\n\n\nمن بەرە و پیریم بەرە و پیری منە پیری شوکر\nحەمدی ناکا دەفعەیێکی تر بە دنیادا عبوور"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "شەکوەیی ئەغیاری خۆم کەم ڕەببی یا ئەغیاری یار", "poem_description": "", "poem_text": "شەکوەیی ئەغیاری خۆم کەم ڕەببی یا ئەغیاری یار\nچاری سەر یا دڵ بکەم چ بکەم لەگەڵ دووچاری چار\n\n\nجامی دڵ لەبڕێزە خوێنە بەسمە وەک مەجنوون لە چۆل\nنۆشی بێ لەیلا دەنۆشێ ساغیری سەر شاری شار\n\n\nمن خوماریم ناشکێ تا ناوی چاوی مەست بەرم\nهەر بە باسی زلفی خاوە بوومەتە بیماری مار\n\n\nحەیفە کوشتەی ئەم تەلاشە تۆ دەکەی بۆ سەربڕین\nسەندەڵی سوورە عیلاجی دەردی سەر نەک زاری زار\n\n\nبۆ ڕەواجی خۆی ڕەواجی عالەم ئەشکێنێ نەفام\nحەق بکا تەنها دەگاتە مەرتەبەی سەرداری دار\n\n\nمن لە سایەی کوفری زلفی تۆوەیە گەر جەننەتیم\nوەک گوڵی ڕوخسارتە بۆ بەستەیی زەنناری نار\n\n\nسڕڕی من بۆ فاش دەکەی ئەی دڵ ئەگەر عەقڵت هەیە\nئیختیاری تا ببێ ناکا کە سڕ ئیزهاری هار\n\n\nموڵکی دڵ شیرین دەگیرێ دەستی فەرهادی عەشق\nڕاحەتە میللەت بە عەقڵی گەر بکا سەر کاری کار\n\n\nنەغمەخوان حەمدی کە ئەسبابی تەرەب بوو ئێستەکی\nبەختی ئێمە حوکمی حەوت تیری دەکا شەش تاری تار"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "قەت مەکە شەکوە لە ڕەفتاری کەچی ئەفلاکی پیر", "poem_description": "", "poem_text": "قەت مەکە شەکوە لە ڕەفتاری کەچی ئەفلاکی پیر\nمەنزیلی دوورە هەدەف هەر کورت دەهێنێ دیارە تیر\n\n\nتەنگ ڕوزی نەی برادەر تەنگ زەرفی من دەڵێم\nشەکوەبازی هەر دەکەی تاجیش لەسەر نێی وەک ئەمیر\n\n\nعەقڵی خۆت و ئەغنیایان سەیر ئەکەیت و جا دەڵێی\nئاسمان کەودەن پەرستە و ئاسمان سوفلە پەزیر\n\n\nگەر بە ڕووی تۆدا بچەرخێ خۆ بە کەودەن دەردەچێ\nبۆ دەکەی شەکوە لەبەر عەقڵە کە کردووتی فەقیر\n\n\nقیسمەتی عاقڵ بە من بێ کافییە نانێکی جۆ\nچونکە پێخۆرێکە میسلی هەر نییە عەقڵی دەبیر\n\n\nئەحمەقی نادان فەقیرە خۆ لەگەڵ گاگەل دەچێ\nئاسمان چەرخی نەدا بیکاتە سوڵتان و وەزیر\n\n\nئیتتیفاقی قەومە دەیکا ئیستیلایی ڕووی زەمین\nسەیری کەن نووسی لە ئەرزا ئەم قسە پووشی حەسیر\n\n\nمەیخەرە دەم دەم بە خەڵوەت ئەو قسە بۆ گوێت کرا\nبا بە هاتووچۆ زمانت دووژمنە نەکرێ خەبیر\n\n\nموقتەزای عەقڵە کە بگری دەستی ئوفتادەی برا\nدوژمنیش بێ خۆ ئەویش بۆ تۆ دەبێتە دەستگیر\n\n\nحەز دەکەم ئەبنایی عەسرم شل کوتم کەن دائیما\nنانەوا زۆری نەشێلێ کەی دەبێ پوختە هەویر\n\n\nوەک خەیاتە پێچ نەدەی لەم دەستگاهی دەهرەدا\nزەحمەتە یاهوو بپۆشی بەرگی مومتازی حەریر\n\n\nنان و ئاوی نایە بەر سەیف و قەڵەم عەسری جەدید\nنانی برد نووکی قەڵەم ئاویش نرایە لێوی شیر\n\n\nمن لەبەر پێشەنگ لەمەولا هەڵدەسم چونکە دەڵێن\nخەرگەلە دووکەوتنە عینوانی ئەشخاسی کەبیر\n\n\nئەم کیبارانە سیغارن حەمدی ئەربابی فەزڵ\nلازمە پەروەردەیان کەن هەر وەکوو تیفلی بە شیر"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "قەت چنارەی پێ مەڵێن ناوم ئەوا نا بەرد و دار", "poem_description": "١٩١٩ - دێی چنارە", "poem_text": "قەت چنارەی پێ مەڵێن ناوم ئەوا نا بەرد و دار\nغەیری باڵای وەک سنەوبەر فەرموو کێ بوویە چنار\n\n\nناوی چاوم بوو بە جەنگەڵ هێندە چێوی پیا چووە\nوەک مەغارە بەردە ئەترافم سەرەوژێر و کەنار\n\n\nکاشکی ئەوسا ئەسیری دەستی ئینگلیسی دەبووم\nنەک بکەومە داوی زلف و پەرچەمی پڕ پێچی یار\n\n\nسوێند بە کەعبەی ئەبروان و مەسحەفی ڕوومەت دەخۆم\nمەستی مەی نابێتە مەستی غەمزەیی چاوی خومار\n\n\nبەس بە شەو وەرگێڕە ڕۆژم ئەی سەبا ڕەحمت ببێ\nپەرچەمی خاوی بە ئەفشانی مەنێرە سەر عوزار\n\n\nنەخلی باغی حوسنە باڵات سەرکەشە سەرویش نییە\nتازە غونچەی کردووە سێوە بزانم یا هەنار\n\n\nهەر بە خوێنی دیدەکانی دامەنی گوڵگوڵ دەکا\nمەیلی گوڵشەن بۆ دەکا حەمدی ئیتر فەسڵی بەهار"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "وەه چ خۆشە ببیتە بەحری بەڕ", "poem_description": "", "poem_text": "وەه چ خۆشە ببیتە بەحری بەڕ\nبەڵکە ئێمەش بکەین دەمی لەب تەڕ\n\n\nکیمیاگەر بوایە کوڕڕەیی ئەرز\nدەستی ئێمەش دەکەوت نموونەی زەڕ\n\n\nسایە ناخاتە سەر سەری عاریف\nگەر هوما ئاسمانی بێ شەهپەڕ\n\n\nگەر بسووتێ دڵی بە حاڵم شەمع\nباڵی مێشی لێ دەبێتە بای سەڕسەڕ\n\n\nخێری بەشرایەوە ئیتر دنیا\nچی تیایە بە غەیری فیتنە و شەڕ\n\n\nبێڵی بڕوا میسالی گەر چاکە\nکە لە ژێریایە ئەسپی وەک ئەشقەڕ\n\n\nبوو عەلی سەرفی کرد حەیات و کە چی\nبۆ قیلێ کەوتووەتە عیلمی جەڕ\n\n\nکاری بێ کارییە کەوا حەمدی\nکەوتووەتە قسەی وەها بێ فەڕ"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "کاسەی کەل و وێرانەیی دەروێش و قەلەندەر", "poem_description": "", "poem_text": "کاسەی کەل و وێرانەیی دەروێش و قەلەندەر\nبێ فەرقە لەگەڵ جامی جەم و تەختی سکەندەر\n\n\nگەر سەحنی چەمەن بێت و ئەگەر کوورەیی ئاگر\nدەبڕێتەوە هەردوو چ لە بولبول چ سەمەندەر\n\n\nبۆ داڵ و قەل و گورگ و سەگە ئێسک و پرووسکی\nئەم ئەسپە غەریبانە وەکوو لاکی چەمەندەر\n\n\nمەحکوومی زەواڵە هەموو نوقسان و کەماڵێ\nلەم هات و نەهاتە مەبە مەمنوون و موکەددەر\n\n\nکەی ماڵی من و تۆیە ئەم ئەسبابی جیهانە\nمیراتییە کە هەر دەگەڕێ ئەمسەر و ئەوسەر\n\n\nلەو ماڵە کە وەک گۆشتی سەگە ناچێ بە دەمتا\nحەقتە بە قەدەر ڕەنجبەرێ بیخۆ بە دەفتەر\n\n\nمەغرووری بە دوو پارەوە پارت لە فکر بێ\nساڵێکی تریش هەر هەیە بێ خاکت بەسەر سەر\n\n\nتەنویری دەکەی زوڵمەتی دنیا بە ئەلەتریک\nتاریکی مەکە بارێ لە خۆت ڕێگەیی مەحشەر\n\n\nهەر وەک کە نەبووبی لە نەزەر وەختە نەمینێ\nوەک لاشە کە کەوتوی دەکەوی لەم بەر و لەوبەر\n\n\nتاعات و عیبادەت نەبوو مەقسودی ئیلاهی\nلەم خەڵقی من و تۆیە بە تەبلیغی پەیەمبەر\n\n\nلەم ڕێگەیی ڕاستانەوە وەک هاتی نەهاتی\nئەی قوڕ بەسەرت وەختە ببی خوار و موحەققەر\n\n\nحەمدی کە سەگی دەرگەهی مەعشووقی خودا بێ\nباکی چییە لەو مەعرەکەیی مەحشەر و مەعبەر"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "هەر بڕشتی زلفی یارە داروویی بیماری یار", "poem_description": "", "poem_text": "هەر بڕشتی زلفی یارە داروویی بیماری یار\nهەر بە مەی دەکرێ دیارە چارەیی زەهری خومار\n\n\nچاری دەردی عەشقی پێ نەکرا فلاتوون و وتی\nتێکەڵی خوێنە موحەققەق ڕۆحە وا چۆتە دەمار\n\n\nتا بەسەر ڕشتەی خەیاڵیدا نەکەم وەک سەبحە داغ\nوەک دوعای سۆفی مەحاڵە بێتە میزانی ژمار\n\n\nمردنی ژینە، ژیانی نەفعە، هیجرانی ویساڵ\nهەر سەری تێدا بەخت کەن خەڵقە گەر عەشقە قومار\n\n\nماڵی وێرانە ئەوانەی هەر خەریکی قەیسەرین\nئەو کەسانە قەیسەرن ماڵی تورابین کەن عەمار\n\n\nڕەببی چەند شیرینی لێ دێ لەو دەمە گوفتاری تاڵ\nهەر وەکوو قەندی موکەڕڕەڕ بوو وتی لازەهرە مار\n\n\nبەختی کێ ئاخۆ پژابێ ئەمری دابێ بیکوژن\nئەم ڕەقیبە حەمدی ئەمڕۆ هەڵقونی وەک سووسەمار"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "تۆ وەکوو خۆر تا نەخەیتە سەر سەرینت سەر بە ناز", "poem_description": "", "poem_text": "تۆ وەکوو خۆر تا نەخەیتە سەر سەرینت سەر بە ناز\nبەدری کامیل لەم کەلە سەر نایەنێتە دەر بە ناز\n\n\nمەتڵەعی خۆر میسلی جەبهەت با هەڵێنی ڕۆژی ڕووت\nهەڵدەهێنێ میسلی چاوت ئاخۆ دوو ئەختەر بە ناز\n\n\nگەر سەبا بیباتە چین بۆنی سەری زلفت دەخەن\nئاهویی سەحرا و عوود و میشک و عەنبەر بەر بە ناز\n\n\nڕوومەتت دوو خیسلەتی تێدایە وەک گوڵ ئاتەشی\nچۆن بە پەروانە و بە بولبول ڕشتی باڵ و پەڕ بە ناز\n\n\nغەیری چاوت کێ لە ماڵی کەعبەدا بیستوویەتی\nمەست و هوشیاری بکێشن ڕووبەڕوو خەنجەر بە ناز\n\n\nناخودا ئەو ڕۆژە حاڵی بوو کرا سەددولبەحر\nچاوەکەت گرتی لە دەریای حوسنتا لەنگەر بە ناز\n\n\nسەیری ئیعجازی زلف کەن یا ئەکا شەققولقەمەر\nیا ئەدا دەمدەم لە ساقی گەردنی کافر بە ناز\n\n\nحەمدی ئەو شۆخە سەراپا نازە وەختێ مەیلی بێ\nوا دەدا ڕەونەق بە تەبعی ناسکی شاعیر بە ناز"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "خوا بەوەی داوە لە مەیدانی عەشقدا بۆتە تۆز", "poem_description": "", "poem_text": "خوا بەوەی داوە لە مەیدانی عەشقدا بۆتە تۆز\nگەردی هەڵساوە دەکا داوێنی خوبان بەقیە دۆز\n\n\nگەر لەگەڵ ئەم شەوقەدا ڕۆحم بگاتە ڕوومەتت\nئاگرێ دەگرێ کە بێتە مەشعەلی پەروانە سۆز\n\n\nچۆتە سەر کورسی خیتابەت واعیز و شێوەی دەڵێ\nئەسکەمل یاری دەکەین و هاتووە پاپازی قۆز\n\n\nمەشقی شاری کاکە لادێیی چ ناڕێکە و غەریب\nوەک پەڕی سۆنە سمێڵی بەرق ئەدا بن ڕیشی بۆز\n\n\nئەو زەمانە گەرمەیی بازاڕی نەگبەتیانە قەوم\nحەمدی وەک کورد ڕابوەستێ فیرقە فیرقە، هۆز هۆز"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "سەیری نووری بادە بۆتە مەشعەلی ڕوومەت فرووز", "poem_description": "", "poem_text": "سەیری نووری بادە بۆتە مەشعەلی ڕوومەت فرووز\nئاوی ڕووتە ئاگری ڕووتی کە خستۆتە برووز\n\n\nگەردنی مینایی مەی دەرخەن ملی زاهید شکێ\nجوولە جوولی خست بە عالەم هێندە کردی ناز و نووز\n\n\nماڵە پیتکێنێ عەجەب تەسویری کاری خەڵق دەکا\nهەر بە تاڵان کردنی ماڵانە ماڵی بۆتە چووز\n\n\nعەقڵی عالەم وا لە چاوا دەرنەچوو لەرزم لە سک\nئارەزوومە چونکە وەک شیشە سەهۆڵی پاو و پووز\n\n\nکەو بە کەو دەعوەت دەکا سەییادی عاریف بیگرێ\nبۆیە دنیا هەر دەچێتە باخەڵی ساحێب عەجووز\n\n\nباوکی مرد یاخۆ ویساڵی عاشقانی بیست ڕەقیب\nشێت و سەرگەردان کە کەوتە نوزە نوز و قووزە قووز\n\n\nموو شکاف حەمدی گەدایانن ئەناسن خەڵق بە موو\nدەوڵەمەند مووی ڕۆشن و سافە گەدا گرژ و گرووز"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "نەشئەی خومارە مایەیی ڕۆحی ڕەوانی ڕەز", "poem_description": "", "poem_text": "نەشئەی خومارە مایەیی ڕۆحی ڕەوانی ڕەز\nحوزن و مەسارە ڕەنگی بەهار و خەزانی ڕەز\n\n\nزانیوتە بۆ چی ئاوی حەیات و خزر گومن\nناکەن موقابەلە بە مەی و باغەوانی ڕەز\n\n\nلەم خاکەسارییە بڵێ زاهید بەچی بوویی\nشایە کە عەبدی عالەمی ئاب و جیهانی ڕەز\n\n\nباڵی هومایە سێبەری شاخی درەختەکەی\nتەختی کەیە سکوونەتی بەردی مەکانی ڕەز\n\n\nمەعنا تەسەڕڕوفی تەبیعەت و فکرت دەکا ئەمە\nبەستی منە بە زاهیر و باتین بەیانی ڕەز\n\n\nخۆزگە قیاسی بادەفرۆشی لە زاهیدی\nدەکرا و دەردەکەوت هونەری خانەدانی ڕەز\n\n\nئەو وەختە جبرەئیل کە دەهات و دەچوو کوفر\nنەبوایە ئایەتێکی ئەهێنا لە شانی ڕەز\n\n\nکەی ئاب و دانە قابیلی ئەم جیلوەیە بووە\nڕۆحە کە خوێنی مەغزە هەموو ئیستیخوانی ڕەز\n\n\nقۆنیاغ و وێسکی و خەمر و عەرەق شاترۆز و جین\nنوتفەی حەڵاڵن لە بەنات و بەنانی ڕەز"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "وەکوو تەیرێ کە کەوتە چنگەڵی باز", "poem_description": "", "poem_text": "وەکوو تەیرێ کە کەوتە چنگەڵی باز\nلە چنگی تۆ دڵم نابێ سەرەفراز\n\n\nوەرە وەک بولبول و گوڵ بینە هەمدەم\nوەکوو تاووس و تووتی و بینە هەمڕاز\n\n\nلە باسی سەرکەشی و گەردن کە دەدوان\nسەری سەروی شکاند و گەردنی قاز\n\n\nدەمت وەک قافیەی ئەم شیعرە تەنگە\nکەلامێکی نییە بۆ من بە سەد ناز\n\n\nدەری گەنجینەیی ڕزقە دەمی تۆ\nخودا بیکا دەبێ بیکەم بە دەم باز\n\n\nئەگەر کوڵمت وەکوو سێو کەوتە دەستم\nنیهایەت بمکوژن دەیخۆم بە یەک گاز\n\n\nمەزەننە ناقیسە ئەم خەڵقە دینی\nوەرە بنوێنە ڕوخسارت بە ئیعجاز\n\n\nلە نەسلی کوردییە دێوانە حەمدی\nمەعانی و کورد دەبێتە قاعیدە و شاز"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "چارە دەرهێنانی ڕیشەی ڕۆحییە مەردی نەساز", "poem_description": "", "poem_text": "چارە دەرهێنانی ڕیشەی ڕۆحییە مەردی نەساز\nتێکدەدا قانوونی عوشرەت ئەو تەلەی دەرچێ لە ساز\n\n\nتەیر ئەگەر نیت کێو دەبێ داوێنی بگری و سەرکەوی\nگەر حەقیقەت ئارەزووتە بگرە داوێنی مەجاز\n\n\nبێشەیی عەشقە مەقامی شێر کۆیی دلبەران\nئەم ڕەقیبە دەرکە جێگەی هەر قوڕ و ئاوە بەراز\n\n\nمن وەکوو فیردەوسی ناکەم جەوهەری شاهم بەیان\nشەرحی حاڵی ئەو دەکا یەک قەترە بێ خوێنی ئەیاز\n\n\nتێ دەگەن پەروانە بۆ چی خۆی دەسووتێنێ بە شەمع\nتا نەڵێن نامەحرەمە عاشق ئەکا ئەفشایی ڕاز\n\n\nخۆشە شۆخی گەر بە جارێ بمکوژێ و ببڕێتەوە\nڕۆژی تیرێک و بە عومری کوشتنە کوشتن بەناز\n\n\nشێخ و عەدل و حاکم و کەشف و حەکیم و مەرحەمەت\nنەبووە نابێ بوونی خەربی قاعیدە ناکا بە شاز\n\n\nگەر گوناهێ سۆفی دەیکا نەقڵی بۆ خەڵقی بکا\nبۆ ڕیایی چا نییە بیکا لە مەجمەعدا نەماز\n\n\nبەختیارێ پێکەنی پێم، پێکەنیم پێی و وتم\nهەر نەشیبە هەڵدەکا دامەن بە ڕەهڕە و بۆ فیراز\n\n\nحەیفە تۆ دەستی تەڵەب حەمدی بەری بۆ حاتەمیش\nبارەگاهی بێ نیازە مەرجەعت بەیتی نیاز"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "تێنەگەیوی بەم حەدە خۆشە کە شێتی خوا نەناس", "poem_description": "", "poem_text": "تێنەگەیوی بەم حەدە خۆشە کە شێتی خوا نەناس\nوا دەزانێ عالەمی ناسیوە بۆتە خوا شوناس\n\n\nموو بە موو تەعریفی حوسنی حەزرەتی لەیلا دەکا\nشوهرەتی مەجنوونی شێت و وێت و ڕووتی بێ کراس\n\n\nشاهی ساحێب حیشمەت و ئیجلال و تەخت و ئەفسەرە\nئەو گەدایەی دەستی گەییە کەوڵ و کەشکۆڵ و پەڵاس\n\n\nعەینی فەیزە گەر دڵت لەت لەت بکا ئەهلی شەرەف\nسەیری شەئنی شانە کە کردی بە ئەگریجە تەماس\n\n\nناکوژێ وەحشی لەگەڵ ئەو وەحشەتە هەم جنسی خۆی\nحەیفە ئەم ناسە دەناسن قاتیلی ئەحمەق بە ناس\n\n\nمن بە شەوقی ڕوومەتت چاوم سپی بوو خەڵق ئەڵێن\nبەنگی کێشاوە ئەمەندە گێژ و وێژە و مات و کاس\n\n\nئادەمی شەیتان بە گەندوم تەفرەدا حەمدی ڕەقیب\nئادەمیزادێکی جانانی بە جۆیێ داوە لاس"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "زەڕڕەیێکی شەوقی ڕووتە ئەی سەنەم یا ڕووتە شەمس", "poem_description": "", "poem_text": "زەڕڕەیێکی شەوقی ڕووتە ئەی سەنەم یا ڕووتە شەمس\nیا بە ڕەش گرتووتە بەندی سیلسیلەی گێسووتە شەمس\n\n\nڕۆژی کێ دیوە بزانم کەوتبێتە دەس هیلال\nتابیعی ئەمر و ئیشارەی پەنجەیی ئەبرووتە شەمس\n\n\nنوشتەیە و بۆ تۆ کراوە کەیفی خۆتە تۆ ئیتر\nدەیکەیە گەردنتەوە یا قابیلی بازووتە شەمس\n\n\nهەر بە ڕوو چەرخاندنێکت ئاگرێکت پێوەنا\nڕەنگی خۆ دیارە کە برژاوە کەبابی زووتە شەمس\n\n\nڕووتە وەک گوڵ ئاتەشینە تەبعتە هەر ئاتەشین\nسابیتە بەم دوو دەلیلە جیلوەیێکی خووتە شەمس\n\n\nگێژەڵووکەی سوبحی ئەووەڵ هاتەوە فکرم وتم\nبۆیە شوێنی کەوتوویی هەر تاجی با بردووتە شەمس\n\n\nگەر قسەی ڕاستت دەوێ هەرحەمدی یە عەرزت بکا\nئەم گڵۆڵە شانە گرتوویە لە فەزلەی مووتە شەمس"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "فەلسەفەی لوقمان لە کن ئەم زاڵمە ناکا فلووس", "poem_description": "", "poem_text": "فەلسەفەی لوقمان لە کن ئەم زاڵمە ناکا فلووس\nچی لە ئەسبابی دەکا لایق بە زاوا بێ عەرووس\n\n\nئاشنایە دەست بە تەپڵی سەر لە وەختی حەسرەتا\nقەت هونەرمەندان دەبن موحتاجی چووب و تەپڵ و کووس\n\n\nهەر دەڵێی بەختی منە زلفی پەشێواوی سیاه\nحەیفە من تەشبیهی تۆ ناکەم بە عاج و ئابەنووس\n\n\nهەر سەحەر هەڵسام دەنیشێ غەم بە تەوقی سەرمەوە\nئەم هومایە قەت دەدا مەیدانی تەشریفی فسووس\n\n\nموستەحەققی سەربڕینە بانگی ناحەق دەر ئەگەر\nخۆ موئەززین عەیشی ڕەندان تاڵ دەکا نەک هەر خورووس\n\n\nسەد دوعاشی دەرجی کاغەز کرد و تەئسیری نەبوو\nدوو چەلیپای تا وەکوو زلفی نەکێشا نووشتەنووس\n\n\nهەر کە دیم خاڵی لە حەڵقەی چەنبەری زلفا وتم\nئیمپیراتۆری حەبەش کەوتۆتە بەندی چاری ڕووس\n\n\nپێی نەکا حەمدی بە پێ ناگا نەبێتە گەردی ڕێی\nتازە لەو بەر دەرگەدا ڕێگەی درا بۆ خاکبووس"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "کەس نەبووە نیشە هیچ کەسی کە بێ لەلا بە کەس", "poem_description": "", "poem_text": "کەس نەبووە نیشە هیچ کەسی کە بێ لەلا بە کەس\nنا کەس هەیە کە ناکەسی وەک خۆی بکا بە کەس\n\n\nنیمە لە کەس لە خۆم و لە نەفسم نەبێ گلە\nڕیسوایییە دەخیلە مەبن تابیعی هەوەس\n\n\nدڵ وەحشییە چڵۆنی دەکەی ئەی سەنەم کەوی\nنەمدیوە قەت لە ماڵی کەسا کەو بەبێ قەفەس\n\n\nبێ هیممەتن ئەوانە کە بێ ماڵن و دەچن\nبۆ خوانی ئەغنیا کە دەریان کەن وەکوو مەگەس\n\n\nمەردی نییە بە مەزهەبی من ئەو کەسە بە تیغ\nبیئەنجنن لە خەسمی تەمەننا بکا کە بەس\n\n\nوەک ئینتیحارە سایەیی بێ عەقڵی گەورە چوون\nکەنداوە هەر لە خۆیەوە بێ شک ئەکا هەرەس\n\n\nپێشەنگی قافڵە کە کەر بوو، مەتاعی دیارییە\nبۆ جەردەیە زەڕاندی کە ناوەخت وەکوو جەرەس\n\n\nمەجنوون سیفەت لە مەملەکەتا حەمدی دەر بکەن\nئاگردەنێ بە خانووەوە گەر بدا نەفەس"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "ئۆخەی ئۆخەی چەندە یارم نازەنینە شۆخ و خۆش", "poem_description": "", "poem_text": "ئۆخەی ئۆخەی چەندە یارم نازەنینە شۆخ و خۆش\nوەک کڕیدارە بەخەندە وا بەغەمزە خۆفرۆش\n\n\nئەم شەکر گوفتارە وەک تووتی منی خستە قسە\nنوخشە بێ ئەمجا لە غونچە موژدە بێ بولبول لە تۆش\n\n\nئەو گوڵە دەموت کە بێ داوێنی ئەگرم وەک دڕک\nنەم دەزانی ئەو کە بێ نابێ بمینێ ئەقڵ و هۆش\n\n\nدڵ پر و خاڵی دەرونن عاشقانت میسلی نەی\nگەر ڕەقیب دەمیان لە دەم نێ جا مەگەر بێنە خەرۆش\n\n\nتۆ کە پڕ مەغزە برا کاسەی سەرت دەست هەڵگرە\nنۆبەیانە با پڕی کەن کاسە خاڵی کەللە بۆش\n\n\nمن کە مەی خوارەم لەگەڵ شێخ وادەمان ڕۆژی حەشر\nنۆشی گیانی بێ بنۆشێ خوێنی جەرگی بادە نۆش\n\n\nئەو دەمە دەرکەوت و رۆژئاوا دەزانی بۆ چی بوو\nعەیبی بوو کێشای بەسەریا شەو وەکوو سەرپۆشی پۆش\n\n\nحەمدییا ئەمڕۆکە عالەم گوێ قوڵاغی ناڵەتن\nدەس بە دەمتا بگرە تۆ دنیایە نابی قەت خەمۆش"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "ئەگەر جەننەت بە مەیلی تاقە شێخێکی خودا کا بەش", "poem_description": "", "poem_text": "ئەگەر جەننەت بە مەیلی تاقە شێخێکی خودا کا بەش\nخودا شوکرە هەموو جەننەت بکا بۆ خۆی بە تەنها بەش\n\n\nلە بەحری مەعنیا هەروەک سەدەف دیوانی ئەهلی دڵ\nلەبا لەب پڕ لە لەعل و گەوهەرە و یاقووتی ئاڵ و گەش\n\n\nلە یەک بەد تینەت ئالوودە دەبێ داوێنی دنیایێ\nخەلەل ناگا بە ڕەنگی لەعل ئەگەر بخرێتە بەحری غەش\n\n\nبەڵایە سەیری باڵای ئەو نەخیلە سەیری پێ چاکە\nبەشی زیندان و زنجیرە لە عومری خۆی بووە سەر کەش\n\n\nحەواسی من نیساری چاو و ئەبرۆ هەر دوو زلفت بێ\nئەگەر بکرێ حیسابی نیسبەتی ئەم پێنجە بۆ هەر شەش\n\n\nلە پشکۆی کوڵمی ئەو شۆخە دیارە ئاورنگ دەتکێ\nئیترحەمدی لەگەڵ ئاوا مەڵێن یەک ناکەوێ ئاتەش"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "خۆشە سەر شانم بە باری زەحمەتی دنیا بێ ڕێش", "poem_description": "", "poem_text": "خۆشە سەر شانم بە باری زەحمەتی دنیا بێ ڕێش\nتا قیامەت نەک بە باری میننەتی نامەرد و خوێش\n\n\nدەستی حاجەت ئاشنای گیرفانی مومسیک بوو وتی\nوەک هێلانە زەردەواڵە لیرە لیرەی نۆشی نێش\n\n\nتیغی بڕڕانی زەمانە هەر زمانە موختەسەر\nگەر زمان بێڵی زەمانە جەرگی کێ دێنێتە ئێش\n\n\nکەی بە ئیستیعدادە لوقمەی چەور و شیرینی جیهان\nخۆ هوما ئێسکی نەمینێ هەر دەگاتە باڵی مێش\n\n\nڕۆژی پێنج دەفعە موئەززین بانگ ئەکا تەرفیع ئەکەی\nبۆ منارەی بەرزە دنیا ڕاستیی نەگریتە پێش\n\n\nبۆتە دەستوورولعەمەل ئەم قافیانە بۆ جیهان\nڕێش و خوێش و نێش و ئێش و مێش پێشی کێشە کێش\n\n\nڕام ئەکێشن نەفس و دڵ بۆ کۆیی یار و مەیکەدە\nناعیلاجی و زوعفە حەمدی کردە یەک بۆ کێشەکێش"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "دوو ڕەقیبی بوو کە عاشق خوێنی کەوتۆتە بەلاش", "poem_description": "", "poem_text": "دوو ڕەقیبی بوو کە عاشق خوێنی کەوتۆتە بەلاش\nئەو سەگ و گورگە خودایا قەت نەبەن هەڵمەت بەلاش\n\n\nئەی شەهیدان ئابڕووی ئەهلی محەببەت با نەچێ\nلەم مەسافی عەشقەدا بمرن بسووتێن بێ تەلاش\n\n\nوا بەسەر تەختی هەواوە وەک سولەیمان عاشقت\nتاجدارە هەر کەسێ سووتا وەکوو پووش و پەڵاش\n\n\nئەی سەنەم ئاوێنەیی ڕوومەت نیشانی خۆر مەدە\nنەک بەجارێ گڕ لە گەردوون بەر بدا عەکسی جەلاش\n\n\nکۆنە مۆدەی بەخت و تالیع وەختی سەعی و کۆششە\nباوی شەبقە و لاپچینە ون بووە تەپلە و کەڵاش\n\n\nلاڵ و کەڕ بێ حەمدی هەر کەس نای و عوودی دەس کەوێ\nگەر لە دەنگی خوتبە گوێ بگری لە بانگی ئەسسەلاش"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "تۆ دوژمنی گرۆهی وەفایی بە ئیختیساس", "poem_description": "", "poem_text": "تۆ دوژمنی گرۆهی وەفایی بە ئیختیساس\nزیاتر لەگەڵ منا بە جەفایی بە ئیختیساس\n\n\nپێم خۆشە بمکوژن لە بەهایی خوێنما ڕەزام\nتوهمەت نەکەن بە شەرتێ کە ناوی بنێن قیساس\n\n\nوەک زەڕڕە بۆ شوعاعی جەماڵت ڕەقس ئەکەن\nوەک خۆر چ حاڵەتێکە فیرارت لە عام و خاس\n\n\nئەو شۆخە هەوری ڕەحمەتی زەحمەت کە بێتە جۆش\nبنواڕە بەختی خۆت و بە دڵتا نەبێ ئیخلاس\n\n\nحەمدی لە بادە لادە بەڵام هەر بە یادگار\nیەک جورعە مەی بمێنێ کە عومرت بکا خەلاس"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "یا ڕەب لە دەستی ئەهلی تەڵەب کەی حەیا خەلاس", "poem_description": "", "poem_text": "یا ڕەب لە دەستی ئەهلی تەڵەب کەی حەیا خەلاس\nئەهلی غەنی لە حیرس و لە حاجەت گەدا خەلاس\n\n\nزاهید بە بەزمی بادەکەشان ئاشنا بکەن\nبەڵکوو ببێ فەقیرە لە زوهدی ڕیا خەلاس\n\n\nمن نامەوێ وەفا لە ستەمگەر جەفا نەکا\nهەردوو ببین لە باسی جەفا و وەفا خەلاس\n\n\nباکم نییە لە نەفس و لە شەیتانی لەعنەتی\nگەر بم لە باسی کردەوەی ئەهلی عەبا خەلاس\n\n\nئەی سەر وەرە لە وادی عەشقا ببە بەپێ\nلەم ڕێگەیە موحەققەقە نابم بە پا خەلاس\n\n\nلەرزی تەبیبەکەم کە لە دەردی دڵم گەیشت\nفەرمووی دەبی بەچیلکە دەسووتێی بە تا خەلاس\n\n\nتۆفان کە ئاوی دیدەیێ بوو ئەرزی کرد خراپ\nحەمدی بە سۆزی سینە بکە تۆ سەما خەلاس"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "نە عەقڵم پێ دەمینێت و نە دەممینێ زمانی عەرز", "poem_description": "", "poem_text": "نە عەقڵم پێ دەمینێت و نە دەممینێ زمانی عەرز\nکە دەیبینم بڵێم چی نیمە یارایی بەیانی عەرز\n\n\nئەڵێن بارێ بە کاغەز شەرحی ئەحواڵت بنووسە بۆی\nلە سوننەت چی بکەم بۆ من بەجێ نایێ کە جارێ فەرز\n\n\nلە دوو خەجڵەت بزانە چەندە مەحزووزە قەناعەتکار\nلە نامەردان تەڵەب کردن لە مومسیک ئیرتیکابی قەرز\n\n\nلە تەقسیماتی ئەنوارا فەلەک مانگ و خۆری بەرکەوت\nخودا ڕوویی نیگاریشی عەتا فەرموو بە کوڕڕەی ئەرز\n\n\nخودا بۆ ڕۆحی عالەم قابیزی مەخسووسی وەک دانا\nئەڵێی مەئموورە جانانە بە عەییاری بکا دڵ قەبز\n\n\nدەڵێ یارحەمدی دیبوو دەور و تەسلیمم ئەکرد ئەی دڵ\nهەتا لێوم کە دێ ڕۆح و هەتاسەر سەر کە دەفری نەبز"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "تا لەسەر ڕوو دەرنەکەوت ئاساری شەرح و خاڵ و خەت", "poem_description": "", "poem_text": "تا لەسەر ڕوو دەرنەکەوت ئاساری شەرح و خاڵ و خەت\nنەمدەزانی بۆچییە تەرتیبی ئیملا و خەتت و مەت\n\n\nخاڵی سەر کوڵمت بەدەم بێنە هەڵی بگرم دەخیل\nنەک لە مەعنادا بگۆڕێ مەتنەکەی نوقتەی غەڵەت\n\n\nمالیکی بەڕڕەین و بەحرەینم لە سایەی ئەشکەوە\nوەک فورات و دیجلە لافاوی سرشکم بوونە شەت\n\n\nهێندە موشتاقم بە دیدارت لە عومرێکا دەمێ\nبێت و نەتبینم ئیتر وا تێدەگەم نەمدیوی قەت\n\n\nکوشتەیی غەمزەی نیگاهە حەمدی کەشفی بۆچییە\nجێ دەمی خەنجەر نییە زەخمی جگەرگاهی فەقەت"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "شەبیهی زلف و خاڵ و ڕوومەتە سەفحەی مجەوهەر خەت", "poem_description": "", "poem_text": "شەبیهی زلف و خاڵ و ڕوومەتە سەفحەی مجەوهەر خەت\nنەزیری سەروی قامەتییە بە ڕەعنایی موشەججەر خەت\n\n\nلە ئەووەڵ دەرسما شکلی برۆ و باڵایی یارم دی\nلە مەشقی عەشقییا نووسیم وەک ئەلف و بێ بە عەنبەر خەت\n\n\nمەحاڵە ئەو دڵەی داخل بە حەڵقەی زلفی بوو بەربێ\nبە سیحرێکی وەها دەیدا لە دەورەی میسلی چەنبەر خەت\n\n\nشەوی فیرقەت دڵم ئاگر کە دەگرێ وەک شەمەندووفەر\nئەوی ئیشی بە کۆیی یارە بێ ئەو وەختە بۆ سەر خەت\n\n\nبرۆ فەرمووی بڕۆ تۆ عاشقی خۆمی مەترسە قەت\nئەگەر پەرچەم بە دەورەتدا بکێشێ میسلی ئەژدەر خەت\n\n\nشکی تێدا نییە زلفی کە شەرحی نووری ڕوومەت کا\nدەبێ شەرحی مونەووەر بێ دەبێ بشبێ مونەووەر خەت\n\n\nلەبەر نووسینی وەسفی حوسنی ڕوخساری نیگارم بوو\nکە سانیع زەحمەتی کێشا هەتا هێنایە دەفتەر خەت\n\n\nلەسەر لەوحەی جەمالا دەرسی عەشقە جووتە ئەبرۆتی\nکە خەتتاتی ئەزەل نووسی بە میشکین خامەیی سەر خەت\n\n\nزمانی خامە مووی لێدێ لە باسی زلفی جانانا\nبە دەس حەمدی نییە چ بکەم کە نانووسێ قەڵەم گەر خەت"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "بە دڵتەنگی لە خەندەی ئەو دەمە وا دیارە ناکا حەز", "poem_description": "", "poem_text": "بە دڵتەنگی لە خەندەی ئەو دەمە وا دیارە ناکا حەز\nلە شەککەر میسلی تووتی ئەو کەوی کۆسارە ناکا حەز\n\n\nمیسالی دووکەڵی عەنبەر خەم و پێچی بە زلفیدا\nبە موو یەعنی لە ڕاستی ئەو پەری ڕەفتارە ناکا حەز\n\n\nڕقی هەڵسا لە ڕەنگی زەعفەرانی و ئەشکی خوێنینم\nلە زەرد و سووری ئێمە ئەم ڕەقیبە هارە ناکا حەز\n\n\nدڵ و چاو و زمان و عەقڵەکەم لێم عاجزن ئەمڕۆ\nوەکوو مەخلووقی ئەم شارە، کەوا لەم شارە ناکا حەز\n\n\nبە زۆری عیشوە بردوویە دڵی ئەم عالەمە وەرنێ\nبە غەیری من لەبەر جەوری کەسێ لەم یارە ناکا حەز\n\n\nقسەی تاڵی لە دەم تا دێتەدەر وەک شەککەری لێدێ\nدڵی سائیم مەڵێن لەو بانگ و لەو ئیفتارە ناکا حەز\n\n\nسەری داناوە دانا حەمدی نادا گوێ بە بەزم و ڕەزم\nگرانە بەردی تەعنە مردووە لەو یارە ناکا حەز"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "لە باسی کەوسەرا بۆ من ئیشارەی چاوی کرد واعیز", "poem_description": "", "poem_text": "لە باسی کەوسەرا بۆ من ئیشارەی چاوی کرد واعیز\nقیاسی مەی چ غەددارە بە چۆڕێ ئاوی کرد واعیز\n\n\nدیارە دۆزەخی هەرگیز لە باسی خولدی خۆش نایێ\nکە باسی جەننەتم کرد چۆن بزانە ناوی کرد واعیز\n\n\nوتی دەرکەن لە دڵ سەودایی پەرچەم عەرشی ڕەحمانە\nبەجێ بوو ئەو قسەی ئەمما خەیاڵی خاوی کرد واعیز\n\n\nکتێبی وەعزەکەی بوو دایدڕی لەو وەختەدا باقڵ\nکە بۆ کفنی گەدا باسی جەوازی جاوی کرد واعیز\n\n\nلەسەر چی ئاخۆ دامابێ فەقیرە بۆیە وا ئەمشەو\nبەیانی خێری دەفعی حاجەتی داماوی کرد واعیز\n\n\nوتی ئاخر زەمانە بۆیە باوە کوشتن و تاڵان\nبەڵێ بێ دەستەڵاتە بۆیە بەند و باوی کرد واعیز\n\n\nبە ڕووتی واعیزا دیارە کە دنیا هاتووچۆیێکە\nجیهانی حەمدی تا مەحشەر بە یەک هەنگاوی کرد واعیز"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "شاعیر شەهە کە تاجی مورەسسەعیەتی مەتڵەع", "poem_description": "", "poem_text": "شاعیر شەهە کە تاجی مورەسسەعیەتی مەتڵەع\nقابیل بە خۆیە تەختی مجەوهەر وەکوو مەقتەع\n\n\nپەرواز ئەکا لە ئەوجی دڵا تا مەفادی شیعر\nکەمتر نییە لە باڵی تەیارە گەلێ مەسرەع\n\n\nبۆ دڵ ڕەوانە ئەو قسەیە دەردەچێ لە دڵ\nدەریایی دەرکە مەنسەبی کانی هونەر مەنبەع\n\n\nتۆوی قسەی کە چاند لە زەمینێکی کوردییا\nمەحوی وتی «بە باغی ئەکەم خاڵییە مەزرەع»\n\n\nزاهید کە دیویە قورسی گەنمگونی ڕوومەتی\nموحتاجە ئەو فەقیرە بە قورسێکی جەوهەری نەعنەع\n\n\nلەم کونجە دوو کەسین من و غەم کافییە ئیتر\nنەیماوە حەمدی مەیلی لەسەر وەلوەلەی مەجمەع"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "غەیری ئەسراری جنوون نابێ بکا عاشق سەماع", "poem_description": "", "poem_text": "غەیری ئەسراری جنوون نابێ بکا عاشق سەماع\nڕووتییە گەر دەست بدا بۆ عاقڵان ئەمڕۆ مەتاع\n\n\nسەیری بیمارانی ئولفەت بۆیە قەت ناکا تەبیب\nنۆشداروو کەی دەکا ئازاری ئولفەت ئیندیفاع\n\n\nوەختی هیجرەت بۆ دوعاخوازیت نەکرد فەرمووی وتم\nگیانەڵاوە ئەو دەمەی بکرێ لەگەڵ جانا ویداع\n\n\nبۆ سەری لێدا تەمەع زلفت کە دەستی کردە مل\nخان و مانی چەندە تێکدا ماڵی وێرانم تەماع\n\n\nئەلبەتە عاشق دەسووتێ بۆ نیگاری بێ جەفا\nکەس وەکوو پەروانە وەسڵی تێ نەکەوتووە بێ نیزاع\n\n\nتا ڕەقیبی بێ مرووەت حەمدی یاری دلبەرە\nسوودی تۆ یەکسەر زیانە قیسمەتت دەرد و سوداع"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "لە ژێر فەقیانەیایە دەستی ئیستیغنا دڵی قانیع", "poem_description": "", "poem_text": "لە ژێر فەقیانەیایە دەستی ئیستیغنا دڵی قانیع\nلە نووری مەعریفەت لەبڕیزە وەک مینا دڵی قانیع\n\n\nلە تاجی سەڵتەنەت شەقێکی هەڵدا گەییە سەر سوڵتان\nکە ئادابی گەدایی دی و بەجێی هێنا دڵی قانیع\n\n\nلە ترسی لەن تەرانی ئەرنی ناڵێ قەت کەلیم ئاسا\nگومیش بێ گەر لە کێوێکی وەکوو سینا دڵی قانیع\n\n\nببینێ یا نەبینێ چاوی سەر مەتڵەب نییە بۆ ئەو\nکە داغێ شک بەرێ وەک دیدەیی بینا دڵی قانیع\n\n\nوەلەززالینی مام ئیمام بە توولە مەوقیعی ترسە\nنەماوە ترسی هەر چەندە بە ئامینا دڵی قانیع\n\n\nلە تەبشیراتی ئەعتەیناکەلکەوسەر کە سەرمەستە\nچ کارێکی بە پەیمانە و بەچە و مینا دڵی قانیع\n\n\nلە بەد تەوری خوڵق حەمدی بزانە تەوری ناگۆڕێ\nبە هیممەت وا دەنێ داغێ بەسەر کینا دڵی قانیع"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "حەرفی ناساغی بەجێم لا چاکە نەک بێ جایی ساغ", "poem_description": "", "poem_text": "حەرفی ناساغی بەجێم لا چاکە نەک بێ جایی ساغ\nکاسەیی گڵ بێ لە مەی پڕ خاڵی نەک مینایی ساغ\n\n\nنەشئە بەخشایە موحیببەت زەهری گەر تێکەڵ نەبێ\nشەککەریش حەتتا خراپە بیکەیە سەهبایی ساغ\n\n\nبتکەدەی خۆتە دەروونم ئەی سەنەم مەشکێنە دڵ\nشەوقی خۆش نابێ کە نەیبێ لالەکەت لەمپایی ساغ\n\n\nعوسرەتە عوشرەت موهەییا گەر نەبێ ئەسبابی عەیش\nبۆ لە یەک دانە بە حەسرەت دەستی بێ ئەعزایی ساغ\n\n\nفکری خۆت ئامان مەنێرە بەر حەریفی بەد سروشت\nهەر چرووکە گەر چروک بیکاتە بەر کاڵایی ساغ\n\n\nمەعریفەت بۆ تێگەیینی قودرەتی جانانەیە\nخاس بینینی نیگارە دیدەیی بینایی ساغ\n\n\nلابەرە تەکلیفی دەست و پێ لەسەر خۆت ئێستەکە\nحەمدی دەست بۆ زاڵم و بۆ جەردە چاکە پایی ساغ"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "من لەسەر تۆم کردووە ئیقلیمی دڵ جانا فیراغ", "poem_description": "", "poem_text": "من لەسەر تۆم کردووە ئیقلیمی دڵ جانا فیراغ\nکەیفی خۆتە تۆ ئیتر دەیکەی بە کوڵخەن یا بە باغ\n\n\nڕوومەتت دەرکەوت لە بەینی بەرقی هەردوو زلفتا\nوەک لە ناو بەحری سیادا گەوهەرێکی شەوچراغ\n\n\nشێری بێشەی عەشقە دڵ سەیری بە یادی خاڵی تۆ\nوەک پڵنگ یەکسەر وجوودی کردووە پڵپڵ بە داغ\n\n\nمورغی دڵ ترسا لە بازی غەمزە هەروەک هەڵفڕی\nبەختی ڕەش بوو کەوتە داوی زلفەوە وەک چنگی زاغ\n\n\nچاوەڕێم گەردێ لە کۆیی یارەوە بینێ سەبا\nچاوی پێ هەڵهێنم و پێشی موعەتتەر کەم دەماغ\n\n\nبۆ شکانی دڵ دەلیلی کافییە فرمێسکی خوێن\nناڕژێ مەی گەر لە باخەڵ دانرێ مینایی ساغ\n\n\nشێخ لە کەچکاری نەکەوتوە ماڵی گەچکاری دەکا\nڕووی دەبێ یا ڕەب بەچی هەنگامی مردندا سواغ\n\n\nمن کە سەرمەستی نیگاهی چاوی مەستی نازی تۆم\nهەر خومارە و دەردی سەر بۆ من مەیە و جام و ئەیاغ\n\n\nوێڵ و سەرگەردانی وادی عەشقە مەجنوونانە دڵ\nتا نەچێتە کۆیی لەیلا ناکرێ حەمدی سۆراغ"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "سەیری حەربەی عەشقی جانان کەن کە هاتۆتە مەساف", "poem_description": "", "poem_text": "سەیری حەربەی عەشقی جانان کەن کە هاتۆتە مەساف\nئەبرووە مەه لەتکەرە موژگانە تیری دڵ شکاف\n\n\nهەر ئەوەل ڕۆژ ئەو خەمی زلفانەیم دی تێگەییم\nهەڵخراوە بۆ دڵی ئەهلی موحیببەت دوو تەناف\n\n\nهەر شەوێ دنیا کە خۆی ڕازانەوە ئەهلی دەڵێ\nمردووە ئەو کفنەیە کردوویەتە پەردەی زەفاف\n\n\nبۆ لە گوڵزاری جەماڵم دەردەکەی بێ گوڵچنین\nقاعیدەی جەننەت کە ڕوخسەت دانە تا حەددی کەفاف\n\n\nماچی سەر کوڵمی بە دینی ئێمە حەججولئەکبەرە\nحەججی دووبارە بە جارێ هەر دوو لێوی کەی تەواف\n\n\nجیلوەبەخشی ڕەونەقی سوبحی ویساڵە شامی هیجر\nخۆڵەمێشە هەر بە قەلبی ئاوێنەیداوە شەفاف\n\n\nبێ شیعر شیرین نییە گەر قووتی ڕۆحە وەسفی یار\nبێ شەکر دەیخۆنەوە فەرموو بزانە شیری ساف\n\n\nعەشقی شیرین چاکە فەرهادی بە گژ چەرخا نەکرد\nڕاهڕەو ناکا تەماشا بێستوون بێ کێوی قاف\n\n\nمەدحی خۆکردن بەیانی نارەسایی کردنە\nبۆیە نادەن قەت هونەرمەندان لە دنیادا گەزاف\n\n\nمن سەما ناکەم بە دڵ شەخس و حەقیشیە چی بکا\nخۆشی لێ نایێ کە ناکەم من بەیانانی خیلاف\n\n\nحەمدی لەم بازاڕەدا سەودای بە دڵ کرد نەک خەیاڵ\nگەوهەرێکە قیمەتی یووسف نەوەک نیوەی کەڵاف"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "لەگەڵ ئیدراک و عەقڵا فەزڵەیە تەحسیلی نەحو و سەرف", "poem_description": "", "poem_text": "لەگەڵ ئیدراک و عەقڵا فەزڵەیە تەحسیلی نەحو و سەرف\nکە بێ دەستی مەحاڵە مەنعی حاتەم کا لە ئەخز و سەرف\n\n\nسوراحی قەهقەهە ناکا قەدەح گەر زوو دڵی پڕ بێ\nبەڵێ بێ زەرفییە خەندە بە ئینسانێ کە نەیبێ زەرف\n\n\nچ بێ مەعنایە چوونە مەعرەکەی ئینسانی پڕ مەعنا\nکە شیعری ڕەبتی پێ ناکا لە ئەفلاتوون قبوولی حەرف\n\n\nلە سافی ئاسماندا مانگی من مەئموولە خۆی دەرخا\nزەمینی شامی هیجران ڕەش دەکا ڕەببی ببارێ بەرف\n\n\nبە یادی سەروی نازی قامەتی جانانەیە حەمدی\nلە سەفحەی عالەما وەستاوە تەنها میسلی حەرفی ئەلف"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "نەما نەقدم لە داغی دڵ دەبێ ئەمجا بکەم مەسرەف", "poem_description": "", "poem_text": "نەما نەقدم لە داغی دڵ دەبێ ئەمجا بکەم مەسرەف\nکەمە داغم مەگەر حەسرەت منی دانا بەکەم مەسرەف\n\n\nلە یەک جوێ هەر یەکی نەزمێ دەناڵێ ئیستیخوانی من\nلە هیجرانا ئەگەر بکرێ وەکوو نەی پارەیی قەف قەف\n\n\nئەوی بەزمی منی شێواندووە بێ دەستییە خەڵقە\nبە یەک دەست نادرێ چ بکەم لە تەپڵی سەرم و سنگی دەف\n\n\nفەڕەنگ وەزعییەتی حەربی لە موژگان و برۆت وەرگرت\nکە میرئاڵا دەکێشێ سەیف و عەسکەر مونتەزەم سەف سەف\n\n\nخودا گەر زوو نەکا ئیسلاحی سەیید سووننیی مەزڵووم\nوەکوو شیعە لە داخا هەڵدەکەن دامەن لە شەتم و ڕەف\n\n\nئەگەر سەرفی نەزەر نەکرێ لەبەر ئەو شەهسوارەی وا\nلە میعراجا نەما قووەی ئەمین و پێشی کەوت ڕەف ڕەف\n\n\nفەلەک چەرخی بە کەیفی ئێمەدا ئەم دەفعەیە یاران\nکە جانان بۆتە ساقی ساغیری هێناوەتە سەر کەف\n\n\nسولەیمان کەی سولەیمانی وەکوو شێخ کردووە حەمدی\nلە جێی بەلقیسە ئامەی نەزهەت و وسووە لە جێی ئاسەف"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "ئاشکاری کرد هەموو ئەسرار و خۆی پەنهانە عەشق", "poem_description": "", "poem_text": "ئاشکاری کرد هەموو ئەسرار و خۆی پەنهانە عەشق\nپڕ بە کاشانەی وجوودە جانە یا جانانە عەشق\n\n\nجوزء و کول ئەجزایی فەردی کائیناتە کائینات\nهەرچی ئەفعالی تێدایە مەسدەری هەمووانە عەشق\n\n\nغەرقی مەوجی ئاورنگی گەوهەری عەشقە وجوود\nگەوهەری دەریایی لوتفی حەزرەتی یەزدانە عەشق\n\n\nشەمعی داگیرساوی دەستی عەشقە شەخسی تێگەییو\nتێ نەگەیویشی بە قەد خۆی چاکر و سوڵتانە عەشق\n\n\nبۆ گەڕانی بەزمی عالەم عامیلە ساقی سیفەت\nماددەیێکە میسلی مەی غایەی هەموو ڕەندانە عەشق\n\n\nدڵ لەم ئافاقە بە ویسعەت هەر دەبێ کەمتر نەبێ\nبۆیە وەک بەرقێ لەوێدا ئارەزووی جەولانە عەشق\n\n\nبۆ شەهادەت شەمع و گوڵ ئەندامییان بۆتە زەمان\nئاگری بەرداوەتە دڵ بولبول و پەروانە عەشق\n\n\nعەشقی چی من ئاگرێکی قودرەتم دیوە دەخیل\nدڵمی کردۆتە جەهەننەم نەک بە ئاتەشخانە عەشق\n\n\nسایقی مەجزووبە لایێ لایێ قووەی جازیبە\nنووری شەوقی عاشقان و ڕەنگی مەعشووقانە عەشق\n\n\nبارەگاهی عەشقە جێگەی سەرفرازی حەمدییا\nموشکیلە ئەمڕۆ سبەینێ موشکیلی ئاسانە عەشق"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "دەخیلت بم لە شاخ و بەرد و تەق تەق", "poem_description": "", "poem_text": "دەخیلت بم لە شاخ و بەرد و تەق تەق\nملم دەشکێ ئیشارەم کە بە تەق تەق\n\n\nبە ناحەق چوومەتە کایەی مناڵان\nبە لوتفی خۆی مەگەر بیکا بە حەق حەق\n\n\nلە بازیچەی زەمانا بوومەتە گۆ\nوجوودی سەیری چۆن کردم بە شەق شەق\n\n\nموقەسسیم وەختی شەڕ چاکم دەبینێ\nلە خێرا سەیر دەکا نابینی زەق زەق\n\n\nبەلنگ ڕووتی عەرەب ئەمدا بە شوو جا\nهوما نابێتە جووتی حاجی لەق لەق\n\n\nدەروونم هێندە کەیلە حەمدی وەختە\nلە داخانا بەرم وەک سفرە شەق شەق"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "دەس لە دەریادا دەبا بۆ پووشێ ئینسانی غەریق", "poem_description": "", "poem_text": "دەس لە دەریادا دەبا بۆ پووشێ ئینسانی غەریق\nناعیلاجی مەرد دەکا ئەلبەت بە نامەردێ ڕەفیق\n\n\nگەر ڕەفیقت دڵ بشێوێنێ بە بێ عەقڵی برا\nئەو ڕەفیقە زوو موقابیل تۆ دەوەستێ وەک فەریق\n\n\nلێوی تۆ پەروەردەیی خوێنی دڵی ئەهلی دڵە\nیا دەسێنێ خەرج لە مەوجی بەحری مەرجان و عەقیق\n\n\nسەردە دۆزەخ بۆ ئەوانەی گەرمی عەشقی دلبەرن\nکەی مەجاز سۆزی دەگاتە مەرتەبەی عەشقی حەقیق\n\n\nڕێ بە قەعری بەحرەبا غەوواسی عاریف بۆ گوهەر\nحەقیە بۆ مەزموون کە شاعیر کەوتە ئەفکاری عەمیق\n\n\nیەک پڕیشکی نووری عەشقت ئاگرێکی خستە دڵ\nکەس لە بابی عالیا نەدیوە بەو نەوعە حەریق\n\n\nهەر شەوێ دەیهێنمە خاتر جەلالی ڕوویی یار\nئەوجی دڵ پڕیە لە ناڵەی ڕەعد و چەخماخەی بەریق\n\n\nبۆ جەفا بێ با لە فکری دەرنەچم کافیمە من\nحەمدی نابێ قەت وەکوو ئەو شۆخە غەددار و شەفیق"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "قەت مەکەن عاشق بەسەربەستی بەیانی ئیشتیاق", "poem_description": "", "poem_text": "قەت مەکەن عاشق بەسەربەستی بەیانی ئیشتیاق\nپڕ بە دنیایێکە شێخ و زاڵم و ئەهلی نیفاق\n\n\nئەم سبەینێیە کە کەوتە جیلوە دلبەر ڕۆژهەڵات\nڕوو بە ڕووی یەک بوونەوە ڕۆژێ بوو نیعمەلئیتتیفاق\n\n\nسەیری ساقی گەردنی ساقی و ملی مینایی مەی\nبۆ سەری مەیخوارە کردوویانە ئەلبەت ئیتتیفاق\n\n\nدڵ بە ناری فیرقەتت برژاوە چاوم پڕ لە ئەشک\nجەم لە ئەسبابی تەرەبدا نەیبووە وەک من تفاق\n\n\nیار لە من ڕۆحی دەوێ من ماچی لێوم ویستووە\nمن وتم پێشکەشتە فەرمووی تۆ مەکە تەکلیفی شاق\n\n\nوەک خەتیبی کفر و موئمین وەختی خوتبە یەک کەون\nمن فیغانی ئەلویساڵم کرد ڕەقیبیش ئەلفیراق\n\n\nڕوو بچەرخێنی لە عوششاقت دەزانی وەک چییە\nئەهلی قیبلە یا بڕووخێ قیبلەیان یا بێتە تاق\n\n\nحەمدی بادەی تاڵە شەکراوی نیشاتی عاریفان\nچونکە باسی زاهیدان گۆڕیویەتی تامی مەزاق"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "وەختی شەفەق لە غەربەوە یارم کە کەوتە بەرق", "poem_description": "", "poem_text": "وەختی شەفەق لە غەربەوە یارم کە کەوتە بەرق\nعالەم وتی قیامەتە خۆر غەربی کرد بە شەرق\n\n\nگوڵ وەعدەیی ویساڵی بە بولبول نەدا ئەویش\nناکا بەهەشت لە قەعری جەهەننەم بەزەڕڕە فەرق\n\n\nڕووی بەرقیدا لە دوورەوە من دیم وەکوو سەراب\nلەم بەحری عەشقەدا وەکوو گوهەر بووم کە غەرق\n\n\nبینایە کوێر و دادی فەساحەت دەدا کە لاڵ\nکافی نییە لە نووری موحیببەت ئەمەندە خەرق\n\n\nجل شین و مل کەچن ئەوی ئەهلی موحیببەتن\nئەی ئافەرەم وەنەوشە کە نیتە لیباسی زەرق\n\n\nحەمدی لە ناری فیرقەتت عاجز نییە فەقەت\nدڵ مەخزەنی سەرائیری عەشقە دەچێ بە حەرق"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "شەهیدە ئەو کەسە هەڵسێ لە قەبری نوورێ وەک مەشعەل", "poem_description": "", "poem_text": "شەهیدە ئەو کەسە هەڵسێ لە قەبری نوورێ وەک مەشعەل\nبە خوێنی ئەو دراوە دیارە شمشێری برۆ مەسقەل\n\n\nهەتا عاشق نەکوژرێ جەوهەری دەرناکەوێ قاتیل\nدەسی سەوزە چ ڕوو سوورە بزانە تەختەیی مەغسەل\n\n\nهەتا کەی وێڵی وادی ئولفەتی ئەی بێ خەبەر مەجنوون\nئەوە گەردی چ شەیدایێکە گەییە دامنی مەحمەل\n\n\nلەناو ئەهلی دڵا سۆفی دەزانن چۆنە تەشبیهی\nلە خەرمانی گەنمدا بێ گوڵی زیزانە و خەردەل\n\n\nجیهان ڕەنجی من و فەرهادی زایع کرد بە ئەفسوونی\nبەڵێ پێی خۆشە پیرێژن نەمانی شەهسواری کەل\n\n\nپەلەی پێکەوت جیهانگیری بە من باقڵ دەکا جانان\nپەلی سەوقی مەکانێکی دەکا دەمکا کەوا پەل پەل\n\n\nبە دەعوای ئەسڵ و فەسڵ ئیکمالی نوقسان عەینی نوقسانە\nکە داعی شوبهەیە فازیڵ نەبێ گەر نوتفەیی ئەفزەڵ\n\n\nفیراقت ئاگرێکی ناوەتە خەرمانی عومری من\nلە هەر جێ دادەنێم پێ ئاگری دەگرێ وەکوو مەشعەل\n\n\nبە لەیلا هەرچی مەیلی بێ بەڵێ لایوسئەلە مەجنوون\nدەجۆشێ خوێنی دێوانە لەسەریا هەروەکوو مەنجەڵ\n\n\nلە بەدتینەت ئومێدی حوسنی نییەت بۆ دەکەن خەڵقی\nئەگەر ڕۆحی بەبەرداکەی بە لیمۆ قەت دەبێ حەنزەل\n\n\nیەکێ چاکە لەبەر چاوی یەکێ دوو بێ نەوەک دوو سەد\nلە ساحێب سووئیزەن ئەلبەت گەلێ ئەهوەنترە ئەحوەل\n\n\nبە میقداری هونەر قەدری بە کەس نەشداوە ناشیدا\nجیهان حەمدی دەکا ئەکسەر بە گەوهەردانەیی پشکەل"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "عاقڵ بە پووچی زانی کە هێنایە بەر خەیاڵ", "poem_description": "", "poem_text": "عاقڵ بە پووچی زانی کە هێنایە بەر خەیاڵ\nدنیا برالە یا خەوە یا سەر بەسەر خەیاڵ\n\n\nجانانە گەر لە ئەوجی فەلەکدا بێ مەه میسال\nسەهلە دەگاتە خزمەتی بێ باڵ و پەڕ خەیاڵ\n\n\nوەهمم وەهایە زوعفم ئەگەر هیممەتی ببێ\nشوێنم کەوێ نەبینێ لە جێی پێم ئەسەر خەیاڵ\n\n\nگوم بوو دەمی دەمێ بوو شوکر خەندەیێکی کرد\nلەو بەحری حوسنەدا گەوهەری خستە دەر خەیاڵ\n\n\nسەر ڕشتەیێکی خستە ملی نەفس و ڕستی کرد\nوا ئەو سەگەی لە خانەیی من بردە دەر خەیاڵ\n\n\nجەننەت کە هات و پادشەهی عەقڵی کردە دەر\nمەردانە تاجی سەڵتەنەتی کردە سەر خەیاڵ\n\n\nلەم دەستگاهی مەعنایەدا حەمدی یا جیناس\nببڕین بە ڕەنگی ئەلبیسە بیکەینە بەر خەیاڵ"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "فەرش و باڵینە لە لانەی بولبولانا دڕک و داڵ", "poem_description": "", "poem_text": "فەرش و باڵینە لە لانەی بولبولانا دڕک و داڵ\nبێ بەڵا بێ وا دەگۆڕێ گوڵ لە ئەهلی حاڵ حاڵ\n\n\nوەعدی وەسڵی دا براگەل وا دڵم کەوتە فڕین\nگەر بڵێن باوەڕ دەکەم عاشق لە وەسڵا دێتە باڵ\n\n\nئەو مەهەی ئەمشەو لە گۆشەی کولبەکەمدا دی وتی\nموحتەسیب ئەهلی محەللە ئاگرە بەربۆتە ماڵ\n\n\nعاریفان هەنگامی مردن سەیری عولوییەت دەکەن\nمەوقیعی سەردارە عاشق زاهدیش ئەنرێتە چاڵ\n\n\nوەسیەتی فەرهادە نامەرد باسی شیرینی بکەن\nناوی توێشەی زاهیدم بردوو دەمم وەک زەهرە تاڵ\n\n\nخەڵقە ئێوە و خوا دوعا کەن نەک پەشیمان بێتەوە\nوەعدی دا خەنجەر بە خوێنی جەرگی مندا مشت و ماڵ\n\n\nکافەیی حوسنی بە تۆ بەخشیوە سانیع ئەی سەنەم\nهەر وەکوو مۆر و سەنەد وایە لە ڕووتا خەتت و خاڵ\n\n\nهەر دەڵێی ئەوقاتی حەشرە ساعەتی شامی فیراق\nحەمدی هێشتا ساعەتێکە مانگی گۆڕی بوو بە ساڵ"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "قەت مەکەن بۆ من حیکایەی عەندەلیب و باسی گوڵ", "poem_description": "", "poem_text": "قەت مەکەن بۆ من حیکایەی عەندەلیب و باسی گوڵ\nپڕ لە نەشئەی حوسنی یارە تێکهەڵێ بەو باسە دڵ\n\n\nبا لە دیدە هەڵقوڵێ فرمێسکی حەسرەت نەخلی غەم\nنەک لە تینوانا وشک بێ سا دڵە هەر کوڵدە کوڵ\n\n\nمەزرەعەی ئومێدی ئەهلی دڵ گەڵا ڕێزانییە\nفیرقەتیش وا ئاگرێکە بەر بووەتە چێو و چڵ\n\n\nلەم دەرە دەرچوونی ڕۆحم دەردەخا ئەهلی وەفا\nهەر دەبێ بیباتە جەننەت وەختی مردن ئاو و گڵ\n\n\nمونکیری ئەهلی موحیببەت کوفرە وەک زوهدی ڕیا\nئەم هەموو ئوباڵە زاهید چۆنی پێگیرایە مل\n\n\nئەهلی بینش ئینتزاری گەردی ڕێگەی تۆ دەکەن\nغەیری سۆفی کەس لە چاویدا نەماوە قەدری کل\n\n\nحەمدی ئەربابی وەفایە موستەحەققی کوشتنە\nبۆ لە یاران جێ بمێنێ دابمێنێ مونفەعیل"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "نابەجایی کەس نەدی حەتتا لە حەیوانی ئەسیل", "poem_description": "", "poem_text": "نابەجایی کەس نەدی حەتتا لە حەیوانی ئەسیل\nهەر بە نائەسڵی بزانن زاڵمی ئەحمەق دەخیل\n\n\nسەگ بە سائیل هەر وەڕینێکی هەیە ئەمما ڕەقیب\nناوەڕێ تا نەمگرێ موعتادییە کەلبی بەخیل\n\n\nمن لە خۆشی ئەو دەمە نەقسوددەمم وا پێگەیی\nقوڕ بەسەر لالە کە داغی چۆتە دڵ ئەمرێ بە سیل\n\n\nمن بە زیکری ڕوومەتی ئەو شۆخە ڕۆژم کردەوە\nسۆفی ڕووی ڕەش بێ لە شەودا نەیبووە زیکری جەمیل\n\n\nبەو ئیشارەی ئەبرووانە وا لەتی کرد جەرگ و دڵ\nقەت وەهای ناکا بە دوو لەت خەنجەر و شیری مچیل\n\n\nهەر لەکن پیری موغانە عەرز و حاڵی مەیکەشان\nئەو جەوان مەردانە دەگرن حورمەتی پیری زەلیل\n\n\nئەم فیراقەم بۆ بووەتە باعیسی شادی ڕەقیب\nئاگری نەمروود دەبێتە گوڵشەنی خاسی خەلیل\n\n\nبۆ کەناری سەومیعەم مورشید دەبا وا تێدەگا\nپیری عەشقم بۆ دەری بتخانە نابێتە دەلیل\n\n\nگیانەڵاوە بۆ ئەم گلاراوەی کە کەوتە ڕۆحەوە\nسا وەرە بیبە ئەمیش هەر وەک دڵت بردم بە دیل\n\n\nبۆ چی حەمدی وا بە سووکی سەیری ئەهلی دڵ دەکا\nبۆ بە گوێیا نەچوە مێشوولە کەچی کردوە بە فیل"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "نووسی حەرفییەن کە زلفی ماچی ڕوومەتیە حەڵاڵ", "poem_description": "", "poem_text": "نووسی حەرفییەن کە زلفی ماچی ڕوومەتیە حەڵاڵ\nبێ بەڵا بێ خاڵی نوقتەی کرد ئەوا بۆتە جەلال\n\n\nتۆ لە خەیمەی نازی لەیلادا بەمن وادەی نشین\nئەم مەقاماتە کە ئەمڕۆ کردوویانە ئینحیلال\n\n\nمەه ئەگەر مەیلی نەزیرەی ڕوومەت و ئەبرۆت نییە\nئەم کەماڵ و نەقسە بۆ چی یا بەدر بی یا هیلال\n\n\nمن لە ڕیسوایانی عەشقم بانگی بێ پەردەم ئەدەم\nئاشکرا بانگی موحەممەد خۆشە گەر بیدا بیلال\n\n\nبەرقی ڕوخسارت لە مەوجی بەحری نەشئەی بادەدا\nوەک فەوارەی ڕۆژە هەڵڕێژێ کە ئاوێکی زوڵاڵ\n\n\nحیکمەتە تووتی لەبەر ئاوێنە فێری نوتق دەبێ\nمن بە سەیری ڕوومەتی تۆ گێژ دەبم بێ نوتق و لاڵ\n\n\nپێکەنینێکم لە لێوی تێگەیشتوویێ نەدی\nڕەهبەری ئیدراک و فەهمە جیلوەیی حوزن و مەلال\n\n\nحەمدی تەشویشی خەیاڵی غەمزەدەی هیجران دەکەن\nبانگی یا شێخی مورید و جاڕی کەردانی دەڵاڵ"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "ڕۆژێ وەسڵێکم دەوێ هەر وەک شەوی هیجران بە توول", "poem_description": "", "poem_text": "ڕۆژێ وەسڵێکم دەوێ هەر وەک شەوی هیجران بە توول\nتا لە نیسبەت میحنەتمدا ئارەزووم بێتە حسوول\n\n\nهەروەکوو ڕۆژ و شەوم دی پێکەوە یار و ڕەقیب\nحیرەتم نەمکرد لە داخانا عەجائیب بۆ نزوول\n\n\nگەر بسووتێ حەقیە بۆ موشتاقی وەک پەروانە شەمع\nچونکە میعراجی موحیببەت سووتنە کردی قبوول\n\n\nمن لە سلکی ئەهلی دڵدا بولبولم دەرکردووە\nسڕڕی مەعشووقی بە عیففەت نادرێتە دەس فزوول\n\n\nسەیلە ماڵی خۆی و عالەم کا بە سەر پێچی خراپ\nڕوو لە ماڵی کەس نەکا مەخلووقی سەر پێچ و عەجوول\n\n\nقیر سپی بوو داغی عەشقم تا بە دنیایێ کڕی\nقەت وەکوو زاهید قیامەت مومکینە بیدەم بە پوول\n\n\nنایەڵێ حەمدی فەرەح حاڵی لە حاڵی خۆت ببی\nسەیری عالەم ئەو کەسە دەیکا کە دایم بێ مەلوول"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "بە توڕڕەی پەرچەمی شۆخێ دووچارم", "poem_description": "", "poem_text": "بە توڕڕەی پەرچەمی شۆخێ دووچارم\nئەڵێی ڕووسم ئەسیری دەستی چارم\n\n\nمەڵێ پەروانە شەوقی عەشقی زۆرە\nمنیش سووتاوی شەمعی کوڵمی یارم\n\n\nخەتای مەنسوورە ئەم ئیرسەی بەجێ هێشت\nلەسەر حەق وا منیش سەرداری دارم\n\n\nلە دووی ئاوازەیی مەجنوونی مەستە\nکە ڕووم کردۆتە چۆل و پشت لە شارم\n\n\nخەلیلوڵڵا ئەڵێن خۆی خستە ئاگر\nمنیش کەوتوومەتە هیجری نیگارم\n\n\nمن و نینۆک و فەرهاد و قوڵنگە\nئەو و کێو و من و سەرسەختە کارم\n\n\nئەمانە نامدارانن لە عەشقا\nبە تەنها من ئەمەندە نامدارم\n\n\nلە چاوی مەست و مەخموورت بترسە\nهەمیشە مەیکەش و دایم خومارم\n\n\nتەلی عوودی سەری زلفت بە قانوون\nمنی کێشایە لای ئوستادی تارم\n\n\nخەتام کرد باسی زلفم کەوتە سەر دەم\nمەحاڵە خاتیمەی ئەوسافی یارم\n\n\nمەڵێ غەمبارەکەم سەرشانی ڕێشە\nهەتا مەیلت ببێ بۆ غەم لە بارم\n\n\nفیراقت ئاگری گرت تێگەیشتم\nگوڵی نوخشەی خەزانە بۆ بەهارم\n\n\nکە پرسی حاڵی چاوی حەمدی جانان\nبڵێن بۆ ئەو خەریکی چاوەزارم"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "بە لێوانی برین دەگرم دەمی تیغی دەوەستێنم", "poem_description": "", "poem_text": "بە لێوانی برین دەگرم دەمی تیغی دەوەستێنم\nبە قەد خوێنم هەتا ئاوی حەیاتی تازە دەستێنم\n\n\nشەوی فیرقەت بە پەیغامی نیگای ئاوی بە ئاگردا\nبە پشکۆی ئەشکی خوێنی گەش دڵی عالەم ئەبرژێنم\n\n\nلە ئاتەشبازیا ئەمشەو دڵم دەیوت بە پەروانە\nبە ئاهێ حەز بکەم تاجی سەری شەمعت دەسووتێنم\n\n\nبرۆ و زلفت یەکی نەوعێ دەکەن تەڵقینی ئەم خەڵقە\nبە دینت ئینتخابم بۆ بکە ئیمان بە کێ بێنم\n\n\nمیسالی مەوجی دەریا دڵ لە هات و چۆیی لێوایە\nئیجازەی بۆسەیێ نادا هەتا زوو ئەستۆ بشکێنم\n\n\nڕەقیب ناچێتە خەو تا لەحزەیێ بەختم لە خەو هەڵسێ\nلە دەوری فیترەتا ماچێ لە لێوی بەڵکە بفڕێنم\n\n\nقەدەحبازی دەکەن غەرقی نیشاتن ڕۆح و دڵ ئەمشەو\nکە فەرموویە سبەینێ زوو خوێنی حەمدی دەڕژێنم"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "بە کوێری چاوی دوژمن پێت بڵێم ڕوتبە و مەقاماتم", "poem_description": "", "poem_text": "بە کوێری چاوی دوژمن پێت بڵێم ڕوتبە و مەقاماتم\nغوڵامی پیرم و فەڕڕاشی ئەیوانی خەراباتم\n\n\nنەما کەشتی ئومێد و گوڵشەنی شادی بەڕەڵڵا بوو\nنە ئەرزم مەتڵەبە ئێستا نە موحتاجی سەماواتم\n\n\nبە سیرەت گەر ببێ حائیل نییە بۆ دیدەنی دلبەر\nلە عەینی فیرقەتا مەشغوولی ئاهەنگی مولاقاتم\n\n\nڕەزیلە چونکە دنیا خەزنەداریشی ڕەزیلانە\nمحەللی فەخرە فوقرم بۆ شەرەف بۆتە عەلاماتم\n\n\nبە کەیوانی دەزانی مەسلەکی دێوانە کێوانە\nبە ڕووتم تێدەگەی گەر تێبگەی ساحێب موهیمماتم\n\n\nنەما حەققی حەیاتم ئەهلی غیرەت سا ئەجەل زوو بە\nلەگەڵ ئەم ئەهلەدا نەکرێ قیامەت با حیساباتم\n\n\nسەبر سەبری نەماوە تاقەتی چوو تاقەتم حەمدی\nتەحەممول جا دەبێ بگرم هەتا ڕۆژی موکافاتم"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "بەستەیی زنجیری زلف و داغداری خاڵتم", "poem_description": "", "poem_text": "بەستەیی زنجیری زلف و داغداری خاڵتم\nئەی سەنەم شێتی زڕەی زنجیرەیی خرخاڵتم\n\n\nکۆهکەندێکم لە کێوی بێستوونی ئولفەتا\nدائیما شیرین مەزاقی پاسوخێکی تاڵتم\n\n\nبێتە عەنقایێ لە ئەوجی سووتنا پەروانە تۆ\nبۆ حزووری شەمعی مەجلیس گەر بچی شەهباڵتم\n\n\nبەسمە ساقی گەردنی مینا و لێوی جامی مەی\nمن کە شێتی گەردنی بێگەرد و لێوی ئاڵتم\n\n\nگەردی من بۆ سورمەیی دیدەی غەزالان دەست ئەدا\nچونکە کوشتەی ناوکی موژگانی چاوی کاڵتم\n\n\nباری میننەت تا قیامەت ئەهلی دڵ هەڵناگرێ\nبۆ بەهەشتێ وا دەزانێ زاهیدا حەمماڵتم\n\n\nیار وتی بێ میسلە حوسنم سێبەری ڕوویی نیاز\nیەعنی ڕۆژی تۆ هەتا ئەم ڕۆژە بێ ئەمسالتم\n\n\nتۆم لە پارسەنگی سەبک مەغزانی عەسرا دانەنا\nمن بە نەقدی لەفزی شیرین موشتەری مسقالتم\n\n\nقەت بە حاڵی دانەناوە حەمدی ژینی بێ کەماڵ\nئەی کەماڵی بێ مرووەت سەیری چۆن بێ حاڵتم"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "تەماشا کەن قوڕێکی شل دەپێوم", "poem_description": "", "poem_text": "تەماشا کەن قوڕێکی شل دەپێوم\nبە کاسەی دیدە خوێنی دڵ دەپێوم\n\n\nدەڵێی شیرداخی زەرد و سوورە دلبەر\nزەمانێ دادەنێ لێوی لە لێوم\n\n\nلە دنیادا سەری موو غەم نەماوە\nلە دەورەم گردە بۆیە میسلی کێوم\n\n\nلە گوڵزاری ئەمەلدا موددەتێکە\nبەهێ دەگرێ درەختی بەختی سێوم\n\n\nجگەرگۆشەم لە من ئەمڕۆ دەترسێ\nلەبەر چاوی دەڵێی ئەرژەنگی دێوم\n\n\nلە پاش ئولفەت بەهەشتێکە جەهەننەم\nبەڵێ ئانێ بە بێ میحنەت پەشێوم\n\n\nخودا حەمدی غەمی نارد بۆ سبەینێ\nغەمێکی تر بخۆ بۆ وەختی شێوم"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "تەماشای بەرقی ڕوخسارت نەکەم حەقمە لەبەر چاوم", "poem_description": "", "poem_text": "تەماشای بەرقی ڕوخسارت نەکەم حەقمە لەبەر چاوم\nلەگەڵ فرمێسکما ڕۆحی ڕەوان ئەڕوا لەبەر چاوم\n\n\nوەها پڕ ئاوی کردووە دیدەکانم شەوقی ڕوخسارت\nکە مانگ و خۆر میسالی بەردی بن گۆمن لەبەر چاوم\n\n\nشوکر یار ئیزنی داوە عەکسی نووری ڕوومەتی بگری\nلەمەولا تا ببێتە مەتڵەعی شەمس و قەمەر چاوم\n\n\nلە دەریایی نەزاکەتدا نموونەی گەوهەری نازە\nبەری چاو ناگرێ چ بکا نەکا تەرکی نەزەر چاوم\n\n\nبە پێی خۆی حەج ئەوا هاتۆتە بەر پێت گەر موسوڵمانی\nدەچیتە کەعبە بێ شوبهە بە پێوە بێتە سەر چاوم\n\n\nلە دەرگاهی نیگار بادی سەبا گەردی نەهێنابێ\nکەوا ئەمشەو لە خۆشیانا خەریکە بێتە دەر چاوم\n\n\nهونەرمەندانی موفلیس چەند کەرەمکارن لەگەڵ کوێری\nشوکر بۆتە زیارەتگاهی موحتاجی بەسەر چاوم\n\n\nمووەققەت تەم دەکا چاوێ کە سەیری پرتەوی خۆر کا\nلە سەیری ڕووت موئەببەد حەقیەتی تەم کا ئەگەر چاوم\n\n\nلەبەر مەستی نیگاهت کەوت لە دیدەی حەمدی یا سەوز بوو\nخودا ئەم نەخلی نازە نەبڕی بەڵکوو بێتە بەر چاوم"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "جگەر خوێنینی لێوی ئاڵ و دڵ زوخاڵی زوخاڵم", "poem_description": "", "poem_text": "جگەر خوێنینی لێوی ئاڵ و دڵ زوخاڵی زوخاڵم\nدەمێ پشکۆم وەکوو یاقووت و وەختێ عود و زوخاڵم\n\n\nوەکوو ئەکسیری ئەحمەر پێی خەناوی گەر بە سەرمانێ\nمسی قاڵی موحیببەتم و دەچێتە لیرە میسقالم\n\n\nبە کەڵکی مردنیش نایێ ئەوی بەدحاڵە حاڵداریش\nبە دەردی من دەچێ کافر بە جەستەم چەندە بێ حاڵم\n\n\nقسەی حەق قەت مەکە یەعنی قسەی ناحەق لە دنیادا\nلە عەینی ئیستراحەتدام لە وەختێکی کەڕ و لاڵم\n\n\nسەر و سامانی پەرچەم قەت بووە بدرێتە دەس شانە\nبە دڵ ڕێشی قەدیممدا منیش واچوو سەر و ماڵم\n\n\nبنازم بارشی فەیزت بمینێ هەوری غەم بۆ من\nبەسەر دەریایی فرمێسکا دەگێڕم ئێستە بەرماڵم\n\n\nعەرەق ڕێژی خەجاڵەتم و ئەشک ڕێژی پەشیمانی\nکە بوومە بەحری ڕەحمەت جا دەشۆم ئەوراقی ئەعمالم\n\n\nبە بادی سەڕسەڕی سەردی ئەوت من ناشکێم ئەمما\nبرا پشتی شکاندووم بێکەسی بەستوویەتی باڵم\n\n\nلە هاوعومری مەی و گوڵدایە ڕوو سووری و فرەح یاران\nوەکوو نەی جا دەناڵێنم لە پەنجا تێپەڕی ساڵم\n\n\nشوکر لەم دەورەدا مەزڵوومە زاڵم بەسمە من حەمدی\nنەما مەزڵووم و نۆبەی خۆیە زوڵمی لێ بکا زاڵم"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "خەڵاتم خەلعە گەر بەرگی درۆ بۆ بەر زمان نەبڕم", "poem_description": "", "poem_text": "خەڵاتم خەلعە گەر بەرگی درۆ بۆ بەر زمان نەبڕم\nدەڵێن دەم ڕووتە گەر کاڵا بەقەد باڵای زەمان نەبڕم\n\n\nلەبەر ڕوو سەیری دڵ ناکەم خەتایە وەختی عەرز و حاڵ\nکە تیر زایع دەبێ گەر چاو لە ئاماجی نیشان نەبڕم\n\n\nبەخوێنی خۆم هەتا شیرین نەکەم دڕکی گوڵستان دەم\nوەکوو بولبول دەبێ چاویش لە بەزمی گوڵڕوخان نەبڕم\n\n\nسەدەف وەک شاخی مەرجان پڕ گەوهەر بێ هەر دەم و لێوە\nبەهای ئەم توحفەیی دەریایی حوسنە چۆن بە جان نەبڕم\n\n\nلە سوبحی نەوبەهارا ڕەنگە ڕوو زەردی گوڵستان بم\nوەکوو عەرعەر کە نیمە تەن لە ئەسبابی خەزان نەبڕم\n\n\nکڕیداری مەتاعی وەسڵتن سەوداگەرانی عەشق\nلە بازاڕی موحیببەتدا بەهای گەر من گران نەبڕم\n\n\nکەمەندکێشی سەری زلفم کە من هاتوومە دنیاوە\nخەڵاسیم قەت نییە تا ڕشتەیی ڕۆحی ڕەوان نەبڕم\n\n\nبە قورسێکی گەنم ڕەنگی بدەم حەمدی جیهان چاکە\nوەک ئادەم پێ بە یەک گەندوم لە گوڵزاری جینان نەبڕم"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "دڵ برینداری نیگاهی دیدەیی غەممازی تۆم", "poem_description": "", "poem_text": "دڵ برینداری نیگاهی دیدەیی غەممازی تۆم\nکوشتەیی بێ نازی جەمعی کوشتەگانی نازی تۆم\n\n\nمن سلووکی ڕۆژ پەرستیم کرد لە خزمەت شەونما\nدەرکەوێ بێ ئیختیاری ڕوو بە ڕوو پەروازی تۆم\n\n\nبۆ بەسەر سیمورغ و عەنقادا نەزاکەت من نەکەم\nکۆترێکی پڕ بە چنگی دیدەیی شەهبازی تۆم\n\n\nبەحری ساوای دیدەکانم وشکە سا لادە نیقاب\nئەی سەنەم شەققولقەمەر کە کافری ئیعجازی تۆم\n\n\nساقیا ئەسبابی عەیشت بێنە نۆبەی هیممەتە\nموتریبا بێ پەردە نامەرد شیفتەیی ئاوازی تۆم\n\n\nهەی گەروو وەک نەی بناڵە لێدە سا سینە کەمان\nئەی نەفەس قانوون نەشێوێ ئینتیزاری سازی تۆم\n\n\nهەڵبگیرسێنە بە نووری مەی بتا ئەمجا جەماڵ\nشەوقی سووتانم هەیە پەروانەیی مومتازی تۆم\n\n\nقاعیدەی عەشقت لە بەختی حەمدی یا هەڵگرتووە\nبێ قەواعید ئەی سەنەم مەفتوونی حوسنی شازی تۆم"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "سوراحی واعیزی ڕەندانە بێ دەنگ تا ملی نەگرم", "poem_description": "", "poem_text": "سوراحی واعیزی ڕەندانە بێ دەنگ تا ملی نەگرم\nلە وەعزا وەک قەدەح گوێ چۆن لە دەنگی قولقولی نەگرم\n\n\nبەبێ ئیزنی ڕەقیب ناگا بە داوێنێ نیگارم دەست\nگوڵم دەست ناکەوێ تا وەک عەسا چقڵ و چڵی نەگرم\n\n\nبە قانوونی گوڵان یارم لەگەڵ خەسما عەمەل ناکا\nلە من ڕوو وەردەگێڕێ گوڵ کە قەدری بولبولی نەگرم\n\n\nبە نووری مەعریفەت تەسخیری تالیع وەک پەری نەگری\nبە زوڵماتی دوعا چی بکەم ئەگەر پەردەی دڵی نەگرم\n\n\nبرینی کۆهکەن دەکولێتەوە گەر من قسەی شیرین\nبکەم تا هەروەکوو لالە کەناری گوڵگوڵی نەگرم\n\n\nلە بێشەی عالەما هەر ڕێوییە هەڵسێ دەڵێی شێرە\nلە داغی حەسرەتم چی من کە ڕەنگی پڵپڵی نەگرم\n\n\nبە من چی حەمدی دنیا گەر بەهاری گوڵشەنی خەڵقە\nلەکن من هەر خەزانە دەست بە ساقی سونبولی نەگرم"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "غەرامافۆنەکی دەستی زەمانم نیمە تاوانم", "poem_description": "", "poem_text": "غەرامافۆنەکی دەستی زەمانم نیمە تاوانم\nکە تەئریخی بەشەر موحتاجە گوێ بگرێ لە قاوانم\n\n\nسەری موویێ لە تەسویری منا نابێ زیاد و کەم\nدڵە عەینی فتۆغرافە وەکوو دووربینە چاوانم\n\n\nلە ئیعجازی نبووەت فەرقی کرداری زەمان ناکەم\nچی بینم بەحری ساوابێ چی بێتە بەحری ساوانم\n\n\nئەلەرزم من لە هاژەی زەڵم و لۆمە و تانجەڕۆی تەعنە\nلە خیلقەتدا مەگەر من داری بێ بەینی دوو ئاوانم\n\n\nبچووک هەر کاری گەورە و گەورە هەر کاری بچووکی کرد\nخەریکی مەبحەسی گەورە و بچووکی وەخت و ئاوانم\n\n\nجیهان بێ باک و ئەربابی جیهان بێ هۆش و بێ پەروا\nمەگەر مامە خەمەم حەمدی کەوا غەمخۆری نادانم"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "لێم گەڕێن شینێکی ڕەنگین با بکەم بۆ حاڵی خۆم", "poem_description": "", "poem_text": "لێم گەڕێن شینێکی ڕەنگین با بکەم بۆ حاڵی خۆم\nدیدە داوێنم بە گوڵشەن کا لە خوێنی ئاڵی خۆم\n\n\nهەروەکوو زیبایی بەرگی خاسی بەر جانانەیە\nکەی لە عوششاقا بووە شەیدایێکی ئەمسالی خۆم\n\n\nگەر ببینی غونچە ڕەنگە هەر لە داخا شەق بەرێ\nنوقتەیی ئاڵی دەمی مەحبووبی دیدە کاڵی خۆم\n\n\nنوقڵی دا جانان بە ئاغیار و جنێوی دا بە من\nهەر وەکوو شاخی نەباتم دی جنێوی تاڵی خۆم\n\n\nئیشتییاقی من بەجێیە عەرزی کەن وەختی ویساڵ\nبەم سکووتە شەرحی بۆ دەکرێ زمانی لاڵی خۆم\n\n\nمالیکی حوسنە بە خەتت و مۆر و توغرایی خودا\nئاشنا نەبوون بە زلفی یاری شیرین خاڵی خۆم\n\n\nخادیمی فیکری قەناعەتکارە ئیستیغنا غەنی\nدائیما موحتاجە ئەلحەق ئافەرم بۆ حاڵی خۆم\n\n\nمن لە ئەوجی ئولفەتا حەمدی ئەوەندە بەرز فڕیم\nتا بە نووری شەمسی ڕوومەت ئاگرمدا باڵی خۆم"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "لە داوی میحنەت و دەردی زەمانە ئێستە ئازادم", "poem_description": "", "poem_text": "لە داوی میحنەت و دەردی زەمانە ئێستە ئازادم\nکە پابەندی سەری زلفی پەریڕوویانی بەغدادم\n\n\nبە بادی داوە لەیلا زلفی خاوی میشکبار ئەلبەت\nمنیش مەجنوون سیفەت بۆیە لە وادی دیجلە بەربادم\n\n\nبە شۆری بولبولانەی من وەکوو گوڵ پێکەنی دلبەر\nوتی یاڕەب چ سڕڕێکە بە عاجزبوونی تۆ شادم\n\n\nلە کێوی بێستوونی عەشقییا ڕەنگێکی شیرینم\nکە ڕێژا جا وتم خەڵقینە بمناسن کە فەرهادم\n\n\nبە شاگردی نەگرتم دەستگاهی چەرخی دوون پەروەر\nلە بابی عالیی عەشقا شوکر ئێستاکە ئوستادم\n\n\nلە جەورت خۆت دەزانی شەکوە ناکەم ئەی ستەمگەر شۆخ\nنەوەک تەئسیری بێ جارێ لە دەرگاهی خودا دادم\n\n\nلە لێشاوی سرشکم دیجلە پردی تاقەتی پچڕا\nبناغەی جسرەکەی مۆدیشی کردە عەینی بونیادم"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "لە عەشق و غەم کرا ڕۆژی ئەزەل تەرکیبی مەعجوونم", "poem_description": "", "poem_text": "لە عەشق و غەم کرا ڕۆژی ئەزەل تەرکیبی مەعجوونم\nکەمیشە بەم حەدە ئەمڕۆ کە مەحزوون و کە مەفتوونم\n\n\nلە باغی عالەما دێوانەیە ئەشیایی بێ حاسیل\nمیسالی بیدی مەجنوون سەرفگەندە و خوار و مەجنوونم\n\n\nخیلافی ئارەزووی گەردوون و دەهری دوونە ئەخلاقم\nلە ڕێی هیممەت بڵیندیدا شوکر پاماڵی دوو دوونم\n\n\nبەسەر ناچێ ئەوی سەرگەردی دنیایی موحیببەت بێ\nکە ڕێگەی پێ نەبێ حەقمە بەسەر هاتن بە سەر چوونم\n\n\nلە حەسرەت چاوی لەیلا ڕوو لە سەحرایە وەکوو مەجنوون\nبە دوو مەسڕەع بە مەجبووری دەکەم زنجیری مەزموونم\n\n\nبە یادی باسی گوڵڕوویان لەسەر جۆباری فرمێسکم\nدەڵێی سەروە کە وەستاوە بە شۆخی تەبعی مەوزوونم\n\n\nبە خوێنی من خەیاڵی وایە ڕووسووری بکا قاتیل\nئەگەر بێ خوێنی ڕوو زەردەم نەکا ئازا بێ مەمنوونم\n\n\nلە یارانی زەمانا شادمانیم هەر مەی و شەمعە\nکە هەمڕازن بە دڵ گەرمی شەوێکی وا کە مەحزوونم\n\n\nخیلافی عادەتی دنیا بە مەرگم شادمانن خزم\nکە حەمدی ناوی هەر کەس ویستی بەم ئەحواڵەوە بوونم"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "لە ڕووی تۆدا نەبێ شەرتە وجوودی خۆم تەلەف ناکەم", "poem_description": "", "poem_text": "لە ڕووی تۆدا نەبێ شەرتە وجوودی خۆم تەلەف ناکەم\nکە ڕۆحم عائیدی تۆیە فیدای تۆ بێ ئەسەف ناکەم\n\n\nشەرەف جا ڕووکەشی عوششاقە ڕاحەت خادیمی دەروێش\nکە دەروێش و کە عاشق بم ئیتر مەیلی شەرەف ناکەم\n\n\nنەفەس ساز و سەرم سەمتوورە ناڵەم نایە بەزمێکە\nلە تەپڵی سەر ئەدەم چەنگ و خەیاڵی دەنگی دەف ناکەم\n\n\nجنوونی حەزرەتی مەجنوونە بۆتە شوهرەتی لەیلا\nئەگەر عەقڵم ببێ تەرکی مەقاماتی سەلەف ناکەم\n\n\nوەرە سڕڕی دەم و لێوت لە من زاهیر کە تا ماوم\nبە مەرگی تۆ قسەی مەرجان و مرواری و سەدەف ناکەم\n\n\nغەزەبناکە دڵ و لەعلی کە قەلبی خوێنی لێ بتکێ\nدەڵێ لاچۆ موحیببەت من لەگەڵ پارچەی خەزەف ناکەم\n\n\nحیکایەی سوبحی غونچەت تۆ لە بولبول بیستووە حەمدی\nخەتای کرد ئەو من ئەم باسە لەسەر چاوی خەلەف ناکەم"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "لەبەر ئەبرۆت شکاتی چاوی مەستت قەت بەدەم نابەم", "poem_description": "", "poem_text": "لەبەر ئەبرۆت شکاتی چاوی مەستت قەت بەدەم نابەم\nلە ماڵی کەعبەدا سوجدە دیارە بۆ سەنەم نابەم\n\n\nلەناو بەحری وجوودا گەوهەری دەمتم نەدی تا بۆت\nبە کەشتی تا نەکەم شوێنێ بە دەریایی عەدەم نابەم\n\n\nبە من بێ غەیری چاوم پێ بەسەر سەرما نەنێ حەتتا\nدرۆیە چۆن بەخیلی من بە ئەرزی جێ قەدەم نابەم\n\n\nدەخیل سڕڕی دەمی ئەو شۆخە یاران مەیخەنە دەمدەم\nکە خەڵقی دوو زمانن من قسەی وا سەر قەڵەم نابەم\n\n\nلە نیسبەت گەرمی ئولفەتدایە سەردی میحنەتی هیجران\nغەمم لێهاتووە بمرم لەگەڵ خۆمدا کە غەم نابەم\n\n\nحیسابی ڕۆژی مەحشەر گەر لەسەر داغ و ئەسەف بکرێ\nڕەقیب دەمرێ لە داخانا دەزانێ من کە کەم نابەم\n\n\nکە پێم قابیل ببینن حەمدی سەرگەردی لە کۆیی یار\nحەسەد بەو ئەفسەر و جاهەی کەی و جەمشیدی جەم نابەم"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "لەگەڵ ئەو شۆخەدا غوربەت ببێ یادی وەتەن ناکەم", "poem_description": "", "poem_text": "لەگەڵ ئەو شۆخەدا غوربەت ببێ یادی وەتەن ناکەم\nکە بۆسەی ڕوو بەسەر بێ قەت تەنەززول بۆ دەهەن ناکەم\n\n\nبە سەد میحنەت هەتا خوێنی شەهادەت کەوتە داوێنم\nوەسییەت بێ حەرامە ئارەزووی غوسل و کفن ناکەم\n\n\nئەگەر دوردی پیاڵەی حەزرەتی پیرم بە قسمەت بێ\nسلووکی غەوسی سانی ڕابیتەی وەیسی قەرەن ناکەم\n\n\nلە کۆیی دلبەرا غەڵتانی خوێنم کەن بە سەد خەنجەر\nئەوێم پێ خۆشترە بمرم بە دڵ مەیلی چەمەن ناکەم\n\n\nکە مەجنوون و کە مەفتوونی سولالەی زلف و چاوی تۆم\nئەگەر عەقڵم ببێ فەرقی سەگ و ئاهووی خوتەن ناکەم\n\n\nبە نیوە پێکەنینێکت دڵم وەک غونچە شەققی برد\nلە دار و بەرد ئیتر فەرقی دوڕ و لەعلی یەمەن ناکەم\n\n\nسرشکم ڕەنگی بەحری ئەحمەری ڕێژاوە مەعلوومە\nبە تەنها بێ ئەمە تێکەڵ بە عوممان و عەدەن ناکەم"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "من بە مەجنوون دامەنێ مەحزەن کەلامی تەفرەقەم", "poem_description": "", "poem_text": "من بە مەجنوون دامەنێ مەحزەن کەلامی تەفرەقەم\nوامەزانە هەر مناڵانە خەریکی شەق شەقەم\n\n\nچونکە گاهێ هەروەکوو دێوانە کێوانە جێگام\nوەک چەقەڵ گاهێ لە چەمدا هەمدەمی بۆق و ڕەقەم\n\n\nگەه دەگێڕم ئاشی میحنەت هەر بە لافاوی خەیاڵ\nنەی گروو بەردە دڵ و بەستەجگەر دەم چەق چەقەم\n\n\nنەفسی کافر مانیعی مەجرایی ئاوی جۆگەیە\nبۆ بناوانە خەریکی بەستنی ئەو ئەحمەقەم\n\n\nگەه زەوی قووتم ئەدات و گەه فەلەک جەزبم ئەکا\nئەم بە تێهەڵدانی شەق ئەویان بە هێزی پێلەقەم\n\n\nسا خودا جا وەختی ڕەحمە بمخەرە سەر ڕێی نەجات\nچونکە بەرد و خاکی ڕێگەی ئەو شەفیعی موتڵەقەم\n\n\nهەر وەکوو کوێری سەراسیما کە ڕێگا گوم بکا\nوێڵ و سەرگەردانە حەمدی گوێ قوڵاغی یەک تەقەم"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "نەنۆشێ ئاوی گوڵ بولبول منیش نەینێمە سەر دەم دەم", "poem_description": "", "poem_text": "نەنۆشێ ئاوی گوڵ بولبول منیش نەینێمە سەر دەم دەم\nدەبێ ئەو شیوەنی گوڵ، گوڵ بکا من گریەیی دەم دەم\n\n\nکە جامی مەی کوڵی گریەی سوراحی دی دڵی پڕ بوو\nبە چاوی پڕ لە ئەشکی خوێنەوە فەریادی کرد جەم جەم\n\n\nوەهامزانی جەنابی غەم لە دڵدا جێی نییە هەم هات\nگەلێ ماڵی دڵ ئاوا بێ کە دای جێگە و بەشی هەم هەم\n\n\nفەرەح گەر هاتە کن من ناعیلاجم ئەیدەمە بەر شەق\nلە یاری نامووافیق خوا نەخواستە نەک بخوا غەم غەم\n\n\nئومێدی کردەوەی شیرین لە ناشرین دەبێ نەکرێ\nئەوی جۆیایی لەعلە قەت شکی ناچێتە سەر تەم تەم\n\n\nدەبێ تەشبیهی ڕوخساری بە قورسی خۆر بکەم نەک مەه\nلەگەڵ ئاوی حەیاتا مەی قیاس ئەکرێ نەوەک زەم زەم\n\n\nلە قورسی ڕوومەت و غونچەی دەمی حەمدی سوئالێکە\nلەسەر زۆر زۆرە ئیحسانی جوانمەردان لەسەر کەم کەم"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "وا عەجەب ماوم کە ماوم بۆ بەبێ تۆ نامرم", "poem_description": "", "poem_text": "وا عەجەب ماوم کە ماوم بۆ بەبێ تۆ نامرم\nوامدەزانی کەڵکی ئانی هیجری دلبەر ناگرم\n\n\nشێخ و دەروێش و مرید و جاهید و پیر و جەوان\nگەر بەبێ عەشقت موسڵمانن ئەوا من کافرم\n\n\nئەم سەری ڕووتە لەبەر بێ قودرەتی عاشق نییە\nتاجی خورشیدم لەسەردایە کە شێتی قادرم\n\n\nوەک مەجووسی عالەمێ سوجدە دەباتە عاشقت\nچونکە سووتاوی فیراقی تۆم و پشکۆی ئاگرم\n\n\nچونکە مونکیر زۆرە قوربان وەرە تۆ بنوێنە ڕوو\nیا قەمەر وەک سینە شەق کەم قورسی ڕۆژیش داگرم\n\n\nمەسکەنم مەیخانەیە مەستی شەرابی ئولفەتم\nحەزرەتی ساقی دەزانێ سڕڕی قەلبی زاکیرم\n\n\nتو خودا ڕەحمت ببێ ڕووی دڵ لە حەمدی کە دەمێ\nبا ببێتە مەزهەری نووری خودایی زاهیرم"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "وەفا پێوەندی کردووم و موحیببەت کۆت و زنجیرم", "poem_description": "", "poem_text": "وەفا پێوەندی کردووم و موحیببەت کۆت و زنجیرم\nوەگەرنە دەست و پێ هەر باقییە مەعلوومە تەدبیرم\n\n\nبە دەستی تۆ بە کوشتن چم ڕەزام ئەی نازەنین دلبەر\nبە تەنسیبی ڕەقیبانت نەکەی بەو شەرتە تەکدیرم\n\n\nلە دیوانی جەماڵا حاشیەی زلفت موتالا کەم\nبە ئیمانێکی کامیل گوێت ئەگرت ئەوسا لە تەقریرم\n\n\nخودا بمکاتە قوربانی شوعاعی ڕوومەتت ئەی مەه\nکە ڕۆژت دێتە سەر قاپی دەڵێ موحتاجی تەنویرم\n\n\nبە سەییادی لە پارێزی منا بوو تورکی تیرەنداز\nبە چوونم پێکەنی فەرمووی ئەجەل هێنایە بەر تیرم\n\n\nبە دارا کردنی مەنسوور ئەگەر حەق بوو لەسەر حەق بوو\nئەگەر ناحەق بڵێم حەقمە ببوورن سا لە تەقسیرم\n\n\nلە سایەی عەشقەوە گەییە مەقامێ زوعفی من حەمدی\nلە بازاڕی دەگێڕن وەک نموونە لەوحی تەسویرم"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "کە وەک شەونم لە داوێنی گوڵا دوڕڕی خۆشابێکم", "poem_description": "", "poem_text": "کە وەک شەونم لە داوێنی گوڵا دوڕڕی خۆشابێکم\nلە میعراجی موحیببەتدا نیساری ئافتابێکم\n\n\nسەراپەردەم لە کووچەی مەوجی دەریایی وجوودایە\nبەسەر گەردابەوە تاجی موزەییەن وەک حوبابێکم\n\n\nغوباری خاکی شەیدایانە ئەم خاکە لە کۆیی یار\nسەبا وەختی تەیەمموم چاوەڕێی تۆزە توڕابێکم\n\n\nبە مەستی خوێنخواری من لە حەشرا دیدە هەڵدێنێ\nکە مەستی دیدەیی مەخموورتم جامی شەرابێکم\n\n\nلە ساقی گەردنا دڵ حەپسی زنجیری سەری زلفە\nبە ڕەغمی ئەم حەسوودانە ئەڵێی مالیک ڕیقابێکم\n\n\nفەلەک گەر پاک تینەت بێ نە ئاڵۆزێ هەوا ئەی مەه\nڕەقیب شەیتانە بۆ ڕەجمی دەبینی چۆن شەهابێکم\n\n\nلە ڕووی پشکۆ چییە ئەسبابی سووتانت وتم ئەی خاڵ\nلە بەزمی مەعنیی حوسنا وتی من میشکی نابێکم\n\n\nلە ماڵ ئاوایی دنیا گەر غەنی ئاسوودە بێ کفرە\nلە کولفەت من کە موستەغنیم شوکر خانە خەرابێکم\n\n\nچرۆی کرد عیززەتی نەفسم فەقیری نۆبەرەی هێنا\nکە موستەغنی لە هەر مەتڵەب لە ناخۆشی جەوابێکم\n\n\nلە وەششمسا نییە ئەم ڕووپەڕە وەرگێڕە باسی زلف\nلە وەللەیلا خەریکی شەرحی تەفسیری نیقابێکم\n\n\nبە سفرەی بادەنۆشان لازیمە ئەشعاری شۆرەنگێز\nچ خۆشە پارچەکەم جانا عەجەب لوقمە کەبابێکم\n\n\nلە حەمدی لادە زاهید ناکەوێتە داوی تەزویرت\nکە تۆ مەجبووری شەخسێکی منیش مەفتوونی شابێکم"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "ئیلاهی ئەم گرووهی کوردی بێچارە چ مەزڵوومن", "poem_description": "", "poem_text": "ئیلاهی ئەم گرووهی کوردی بێچارە چ مەزڵوومن\nبە شەوقێ دەبنە پەروانە، بە کبریتێ ئەڵێی مۆمن\n\n\nکەسێ پرسی لە حاڵی نیک و بەدیان هاتیفێ فەرمووی\nهوما تینەت، مەلەک سیرەت، بەشەر سووڕەت، بەخت شوومن\n\n\nکە باسی ئاینی پرسین، وتی مەعشووقە ئەیزانێ\nبە زاهیر نە موسڵمان و نە گەبر و ئەرمەن و ڕۆمن\n\n\nلە مەعنادا کە تێفکری موقەییەد نین بە سەد زنجیر\nلە مادیدا بە موویێکی موحیببەت حەپس و مەحکوومن\n\n\nلە مەیدانی عەدەمدان و کە چی مەوجوود و سەربەستن\nلە بازاڕی وجوودان و کە چی دەنواڕی مەعدوومن\n\n\nلە زوڵماتی جەهلدا نین، کە چی مەجهوولن و غایب\nلە عینوانی عیلمدا نین، کە چی مەعرووف و مەعلوومن\n\n\nلە هیجرا وەک پڵنگ ئامادە بۆ تەسخیری دڵداران\nلە خۆشی خۆشیی وەسڵا هەموو حەیران و مەحروومن\n\n\nلەبەر هیممەت بڵندی ئیرتیکابی سوفڵەیی ناکەن\nبەڵێ جورمە ئەمە ئەمڕۆ ئەگەرچی پاک و مەعسوومن\n\n\nوتم قوربان بزانە لەو گرووهەی دادەنێنحەمدی\nوتی فاریغ بە نابینی ئەوانیش میسلی تۆ شوومن"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "ئەو کەسانە دائیما مەنزووری دوو دیدەی سەمان", "poem_description": "", "poem_text": "ئەو کەسانە دائیما مەنزووری دوو دیدەی سەمان\nوا بەکەیف و ئارەزووی دەوران لەسەر ڕەقس و سەمان\n\n\nپاک تینەت گەر لە بەحرا بێ بە قیمەت هەر دەگا\nقەترەیێ ئاوە کە دەیکاتە جەواهێری زەمان\n\n\nمن لە توندی ڕاست مەشرەب زەڕڕەیێ باکم نییە\nبۆ لە دڵ تیر دانە پێچی کەچ تەبیعەت وەک کەمان\n\n\nحیرەتم ئەبنایی ئەم عەسرە بکەم تەشبیهی چی\nشێری غەڕڕانیش کە نابێ وەک ئەمان بێ بێ ئەمان\n\n\nمردنی ئەم ڕۆژە ئیسپاتی حەمییەت کردنە\nعارە بۆ شێران لە بەزمی ڕێوییانا لەحزەمان\n\n\nباسی خوبان کە لەباتی حۆرییان واعیز کە حوور\nتۆ بە شاهێد بە لە جەننەت کەس نییە غەیری ئەمان\n\n\nجەلبی غەیری پێ دەکا ڕەغبەت بە سۆفیدا کە شێخ\nحەمدی بۆ تەفرەی فەرەح بیدە لە دڵ جێگەی غەمان"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "با لە ناوا خەڵقە ناوی سووئیزەن هەر هەڵگرین", "poem_description": "", "poem_text": "با لە ناوا خەڵقە ناوی سووئیزەن هەر هەڵگرین\nیەک بە یەک بینین و عیبرەت با لەدووی ئەحوەل گرین\n\n\nگەر بەری لیمۆ بدا شیرینە ئەمڕۆ ڕەنگی زەرد\nبۆ خەلەف حەیفە بەری تاڵی وەکوو حەنزەل گرین\n\n\nداری ئومێدی بەنی ئادەم گوڵی گەندوم دەکا\nداوەشینە ئادەمی بین و کە چی خەردەل گرین\n\n\nقافڵەی زەحمەت بیابانی موحیببەت تەی ئەکا\nبەم هەوایە وەک تەیارە باڵی هەروەک مەل گرین\n\n\nلەم بیابانە وەکوو مەجنوون بە یادی چاوی لەیل\nبەسیە سەر گەردی کە گەردین دامەنی مەحمەل گرین\n\n\nپڵپڵی عوششاقە پێوەندی موحیببەت تێک ئەدا\nحەڵقە حەڵقە یەک بە یەک وەک سیلسیلە پڵپڵ گرین\n\n\nسەر دەرێنن وا زەمانە بازی شاهی بەر ئەدا\nبۆ سییەه بەختی هەتا کەی دەس بە قاچی قەل گرین\n\n\nوەسڵی شیرین بۆتە عادەت تێشە بازی پێ ئەوێ\nمەشقی فەرهادە بە تێشەی ئاهەوە سەرکەل گرین\n\n\nهەر لەبەر بەرزبوونەوەی ئەم کوردە ژێر پێ کەوتووە\nدامەنی مەندووبی سامی پەنجەیی مس بێڵ گرین\n\n\nوا لە زوڵماتا برا گەل ئاوی جاویدانی حەق\nبۆ کەشف دەستی منەووەر هەروەکوو مەشعەل گرین\n\n\nباعیسی فەخرە ئەمیر ئیبنی ئەمیرە بۆ حقووق\nدامەنی زیللی جیهانگیری مەلیک فەیسەل گرین\n\n\nلوتفی شاهانە و سەخایی حاتەمانەی ئەو هەیە\nکاری زەحمەت با بە دەستی جوودی ئەو ئەسهەل گرین\n\n\nجەوهەری ئاوێنەیی دڵ ژەنگی زوڵمی گرتووە\nبا بە تۆزی عەدلی ئەو شەوقی وەکوو مەسقەل گرین\n\n\nتا کەی ئەم کوێر و شەلە ئیشغالی فیکری ئێمە کەن\nدەستی کوێر بردن یەکی بەردێ لە قاچی شەل گرین\n\n\nگەر بە گوێی حەمدی دەکەن فرسەت لە دەس با دەرنەچێ\nبا بەجارێ زوو بچین و سەر مەکینەی تەل گرین"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "بۆ بە نینۆکی ئەسەف ئەمجا نەکەومە سەنگ جنین", "poem_description": "", "poem_text": "بۆ بە نینۆکی ئەسەف ئەمجا نەکەومە سەنگ جنین\nکەوتە دەم عالەم کە ناوم هەروەکوو نەقشی نگین\n\n\nگەل گەلی ئاهووی خەتا هاتوونە تەبریکاتی زلف\nبوو بە ساحێب خەتت و توڕڕە هەر وەکوو خاقانی چین\n\n\nبا ملم وەک قومری ئاساری بمینێ تا حەشر\nئەی تەبیب دەرمان مەنێرە سەر برینێ سەر بڕین\n\n\nکوشتنم بەم دار و بەردە ڕەمزی تێدایە ڕەقیب\nفەیز بەخشایە کە دار و بەردی شەخسی عارفین\n\n\nڕوخسەتی وەسڵی کە دایە دەس ڕەقیب جانان وتی\nجائیزە ئیستا سلووکی ئەجنەبی بۆ ئەهلی دین\n\n\nئەو بتە ئەسپی کە جەولاندا لە سەحرای ئولفەتا\nسوجدەگاهێ بوو وەکوو بتخانە بوو بێ ماڵی زین\n\n\nلەم تەلاشە مەقسەدی سامان و دەوڵەت کەی بووە\nهەر بەسەر عالەم دەگێڕێ جوستوجۆی مردنییە ژین\n\n\nدەستی قاتیل سەوز و خوێنم سوور و ڕەنگ زەردم کە من\nئەم هەموو ڕەنگە ئەڕێژم حەیفە شادیم کەن بە شین\n\n\nحەمدی نێزیکی نیگاری قەت لەلا مەتڵەب نییە\nچونکە داغێکی بە دڵیا ناوە بۆتە دوور بین"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "بەبێ جیلوەی گوڵی ڕوخساری شێوە یاسەمەن مەحزوون", "poem_description": "", "poem_text": "بەبێ جیلوەی گوڵی ڕوخساری شێوە یاسەمەن مەحزوون\nدڵی نەسرین پەشێواوە و لیباسی نەسترەن مەحزوون\n\n\nخودا نەبڕێ لە سندووقچەی هەوادا بۆنی ئەو زلفە\nمیسک ڕووڕەش نەبێ بەڵکو نەبێ ئاهووی خوتەن مەحزوون\n\n\nبە یادی ئاوی پەیکانی دووبارەی دەستی ڕەنگینت\nشەهید و لێوی زەخم و مەغسەل و ڕەنگی کفن مەحزوون\n\n\nبەبێ سەروی خەرامانی قەدت غەمبارە لێوی جۆ\nبەبێ سەوزەی بە ڕوودەوری دەمت سەحنی چەمەن مەحزوون\n\n\nبە کەم مەڕوانەرە فرمێسکی مەحزوونانی هیجرانت\nفورات و دیجلەیە چاوم ئەکەن بەحری عەدەن مەحزوون\n\n\nلە لانەی خۆی بڕا دڵ بولبولانە کەوتە دوت ئەی گوڵ\nوەتەن مەحزوونە بۆ ئەو، ئەو دەناڵێ بۆ وەتەن مەحزوون\n\n\nلە خاکی بێستووندا لالە وەختێ سەر کە دەردێنێ\nکفن خوێنین و دڵ داغە میسالی کوهکەن مەحزوون\n\n\nبەبێ خورشیدی ڕوخسارت لیباسی تەعزییەی پۆشی\nسەراپەردەی فەلەک وەک گونبەدی بەیتولحەزەن مەحزوون\n\n\nبەدوی ئەو شۆخەدا لەو ئانەوە ڕۆحم چووە حەمدی\nبە جێی خۆیی گەیشت ئەمما من و عوزوی بەدەن مەحزوون"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "تاجداری گوڵشەنی حوزنە گوڵی خەندانی من", "poem_description": "", "poem_text": "تاجداری گوڵشەنی حوزنە گوڵی خەندانی من\nشۆری بولبول کەی دەگاتە زەمزەمی گریانی من\n\n\nگەر لە یار جیا نەبمەوە ڕۆحم بکێشن نامرم\nچونکە هەر ڕۆحی ڕەوانە دلبەری جانانی من\n\n\nهەر وەکوو ساقی فەلەک ئەم دەور و چەرخەی بۆ منە\nتا لە خوێنی دڵ پڕی کا دیدەیی فنجانی من\n\n\nداخلی فەهرەستی تۆماری فەلاتوونی نەبوو\nهەر نەسیبی دوژمنم بێ دەردی بێ دەرمانی من\n\n\nگەر بە چاوی من دەبینی یەک سبەینێ ڕوویی یار\nجا دەزانی حیکمەتی خۆکوشتن و گریانی من\n\n\nجەننەت و دۆزەخ لە کولبەی عاشقاندایە وەسڵ\nڕەوزەیی ڕیزوانە دۆزەخ ئاگری هیجرانی من\n\n\nچەندە خۆشەحەمدی جارێ بێتە ئەم وێرانەیە\nجا دەبێتە قەسری جەننەت کولبەیی ئەحزانی من"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "تورفە شۆخێکی وەکوو یاری ئیتر نابێ جیهان", "poem_description": "", "poem_text": "تورفە شۆخێکی وەکوو یاری ئیتر نابێ جیهان\nقەترەیێکی گەوهەرە دەریایی بێ ئاوی نیسان\n\n\nڕاست مەشرەب ئاوی چەشمەی کەچ تەبیعەت قەت ئەخوا\nهەر بە تینوویی دەمینێ تیر لەسەر بەحری کەوان\n\n\nتەنگ رۆزی بوو بە ناهەق هەر لە گەردوون تەعن ئەدەن\nمووچەیی یەک ڕۆژی خۆیە ئەو کە هەریەک تاقە نان\n\n\nقابیلە ئیسکی ببێتە لوقمەیی خاسی هوما\nعیززەتی نەفسە بڕیویە نانی ساحێب هیممەتان\n\n\nهەر کەسێ جیلوەی کە بەرکەوت عالەمێکی داڕزاند\nعەسری ئێمە کەوتە تەتبیقی قسەی مانگ و کەتان\n\n\nوا لە کونجی لێوی خوبانی زەماندایە عەدەم\nگۆشەگیری دیدەیانە فیتنەیی ئاخیر زەمان\n\n\nئینتیزاری نیعمەتی مومسیک دەزانی وەک چییە\nبت پەرست ئومێدی غوفران کا لە گوفتاری بتان\n\n\nیا دڵی نەشکاوە قەت یاخۆ لەبەر بێ عەقڵییە\nوا لە لای زاڵم دروستە هەر بە ناحەق دڵشکان\n\n\nتەرکی دنیام وا لە داغی سفڵە و ئەحمەق کردووە\nڕێی ئەوانی تێکەوێ شەرتە نەکەم سەیری جینان\n\n\nسەر تیاچوونە خوماری نەشئەیی کیبر و غروور\nئەی بەهاری شێتی ماڵ کاول بوەستە بۆ خەزان\n\n\nهیجرەتە حەمدی عیلاجی دەردی هەمسایەی خراپ\nئەمسەر و ئەوسەر خەریکی گەستنی لێوە ددان"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "دیارە پشت لە مردن بەستنە خۆ ڕوو لە تۆ کردن", "poem_description": "", "poem_text": "دیارە پشت لە مردن بەستنە خۆ ڕوو لە تۆ کردن\nقیامەت هەڵبسێ خۆشە لە ئیشی ڕووبەڕوو کردن\n\n\nچ دینێکە ئەمە نەمبیستووە مەیخانەیی کەعبە\nنیگاهی مەست حەرامی کردووە سەیری برۆ کردن\n\n\nچ خۆش کەیفە مناڵانە خەریکی یارییە یارم\nسەرم بەر شەق ئەدا خۆشە دەڵێ کەللە بە گۆ کردن\n\n\nهەتاکەی هەر بە هەشت قاپی دەزانی ڕێی بەهەشت واعیز\nلەگەڵ دەرگاهی یارا کفرە بۆ چی هەشت بە نۆ کردن\n\n\nبە عومری خۆی قسێکی ڕاستی کرد شاهم ئەویش مەست بوو\nوتی وەک لازیم و مەلزوومە بۆ گەورە درۆ کردن\n\n\nمەسیحایی دەکا عەشقت لە ئیحیاکردنی مندا\nبە وشکی شاخی ئومێدم دیسان کەوتە چرۆکردن\n\n\nموعەللیم مەشقی جەلبی غەیر لە فکری چوو بە بارێکا\nئیلاهی چەندە ئوستادە لە کاری خۆبەخۆکردن\n\n\nبە یەک غەمزە لە خۆی و عالەمت کرد حەمدی بێ چارە\nچییە چارەی دەخیلت بم بفەرموو تۆ لە تۆ کردن"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "زلفەکانت وا لە دەوری ئەو دەمە جەولان ئەکەن", "poem_description": "", "poem_text": "زلفەکانت وا لە دەوری ئەو دەمە جەولان ئەکەن\nهەر دەڵێی دوو مارە پاسی چەشمەیی حەیوان ئەکەن\n\n\nخاسی مەستانە کە لوتفی دڵنەوایی ئەی سەنەم\nدیدەکانت بۆ چی دائیم ئارەزووی عینوان ئەکەن\n\n\nجووتە ئەبرۆت دائیرەی کێشا بە ڕووتا وەک هیلال\nشەو لەبەینایە وەگەرنە شەوقی خۆر پەنهان ئەکەن\n\n\nمن دەزانی بۆ منەتباری سەری گێسوویی تۆم\nموو بە موو باسی پەرێشانی شەوی هیجران ئەکەن\n\n\nغونچەکانی گوڵشەنت هێنایە گریە پێکەنیت\nلێوەکانت ئیدیعای خوێنی گوڵی خەندان ئەکەن\n\n\nچاوی تۆ دەرکەوت خرۆشێ کەوتە بەزمی مەیکەشان\nبۆ خوماری هەر یەکە فریادی دوو فنجان ئەکەن\n\n\nعاشقان ئەبرۆی ببینن حازرن بۆ سەربڕین\nحەمدی یا ئەمما ئەوانیش ئیدیعای فەرمان ئەکەن"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "شەهنشا ئەو گەدایانەن لە تەختی دامەنا گەردن", "poem_description": "", "poem_text": "شەهنشا ئەو گەدایانەن لە تەختی دامەنا گەردن\nکە چوونە عالەمی باڵا دەکەونە عەرشی سەرگەردن\n\n\nهەواخواهی سەریر و تاجە هەرکەس وەک منی شەیدا\nوەکوو پووش و پەڵاشی ڕوویی دەریا وێڵ و سەرگەردن\n\n\nبە بادم دا لە ڕوو سووری بتانا خەرمەنی عومرم\nنەگەیمە پەڕڕەکاهی ئەو گەدایانەی کە ڕوو زەردن\n\n\nبە نووری مەی لە مەیخانە ڕەفیقان خۆ بسووتێنن\nوەکوو پەروانە شەمعی بەزمی ڕەندان بن ئەگەر مەردن\n\n\nکە سابیت بوو لەعل نوتفەی خوڵاسەی سەنگی خارایە\nچ یارایە ئیتر شەکوەی لەعلڕوویان کە دڵ بەردن\n\n\nچراخانی شەوی شەونم لە ڕووی گوڵدا فەرەح بەخشە\nبە یادی بولبول و پەروانە ئەلحەق هەردوو هەمفەردن\n\n\nلە دڵما عەشقی نووری ڕوومەتت وا گەرمە حەیرانم\nبە باسی من عەرەق ناکەن ئەوانەی خەسم و دڵ سەردن\n\n\nکە شایع بوو دەپرسی حاڵ و وەختی دەردەدارانت\nهەموو تووشی وەرەم بوون ئەو بەخیلانەی کە بێ دەردن\n\n\nلە تەختی نەردی دنیادا مەکە تۆ تەجرەبەی تالیع\nبهاون مۆرە حەمدی با ئەوانەی ساحبی نەردن"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "لەسەرخۆچوونی عوششاقە ئەگەر حاڵی لەسەر خۆ بوون", "poem_description": "", "poem_text": "لەسەرخۆچوونی عوششاقە ئەگەر حاڵی لەسەر خۆ بوون\nلەسەرخۆبوونی مەخلووقاتە حاڵاتی لەسەر خۆ چوون\n\n\nبزانە ماڵ و دەرکی پێکەوە قابیل بە کەس دیوە\nچ بێ دەرک و کەماڵە ڕەببی چەندە ناقیسە گەردوون\n\n\nنەجاتم بوو لە دەس دڵ کەوتە داوی زلف و ڕووی شەمسی\nکە وەک زەڕڕە لە داوی شوعلەدایە نایەوێ بەربوون\n\n\nکە من مەستی مەی نابم ئیتر من مەستی مەی نابم\nشکاندی ساقییا بازاڕی مەیخانەت لەبی مەیگوون\n\n\nچ دەربەستم لە بەزمی خەڵوەتا یادم نەکا جانان\nجەلالی عەشقی مەهڕوویان بەسە بۆ عاشقی مەفتوون\n\n\nبرا بۆ ئەم ڕەقیبانە ئەمەندە من دەبوغزێنم\nوەکوو ئەو شاهیدی زووری مەحاکیم بێ منیش مەزنوون\n\n\nبە چی تەشبیهی کەم جارێ لە باسی ئەو دەمە دەمدەم\nلە دەریای فکرما هەروەک گوهەر دەرناکەوێ مەزموون\n\n\nنەسیحەت بگرە گوێ ناسیح لە کاری عاشقان مەدوێ\nکە نابەستێ پەلی شێری ژیان ئەفسانە و ئەفسوون\n\n\nسەراپەردەی عەقڵ پێش خزمەتی وەک حوزنی پێویستە\nبە لەیلا گەر بگا یاخۆ نەگا مەسروورە هەر مەجنوون\n\n\nمەساماتم هەموو دەم بێت و مووم هەر یەک زمانێ بێ\nبکەم شوکری ئەوەی حەمدی کە کردوویە دڵم مەحزوون"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "من و پیری خەرابات و دەری مەیخانە تا مردن", "poem_description": "", "poem_text": "من و پیری خەرابات و دەری مەیخانە تا مردن\nمن و ساقی و مەی و جام و قسەی ڕەندانە تا مردن\n\n\nبڕۆ زاهید موبارەک هەر بە تۆ بێ مەسجید و میحراب\nمن و ئەبرۆی بتان و گۆشەیی بتخانە تا مردن\n\n\nمەکۆگای دز وەکوو خەڵوەی موریدی شێخە بۆ چیمە\nمن و بەزم و نیگاهی دلبەرم مەستانە تا مردن\n\n\nلە شەوقی عەشقەوە من مەشعەلی بەزمی حەریفانم\nوەرە پەروانە بڕوانە ئەمە سووتانە تا مردن\n\n\nلە ئیجلالی گوڵا شەیدایە بولبول دۆستی ئیقبالە\nوەک ئەهلی ئێستە ئەلبەتتە بەشی هیجرانە تا مردن\n\n\nبەناز نازت دەکێشن عاشقان دەشڵێن گرانجانە\nبە ڕۆح نازت دەکێشم من لەلام هەرزانە تا مردن\n\n\nلە پشکۆی غونچەیی لێوت بڵێ هەرچی کە پێت خۆشە\nدەبا ڕەحمەت نەبێ زەحمەت بدە و بەسمانە تا مردن\n\n\nمەداری ئیتتیهامم سووئی زەننی یارە بەم عەشقە\nبڵێن ڕەنجی عەبەس دەردێکی بێ دەرمانە تا مردن\n\n\nجەفای دلبەر مەڵێن ناخۆشە، خۆشە گەر قەدرزانە\nوەفای خۆت تۆ بکە و بنواڕە ئەو عینوانە تا مردن\n\n\nوتم بۆ تەجرەبەی ئەهلی موحیببەت خۆت مەڕەنجێنە\nبەشی ئەو تاقمە مەعلوومە، سەردانانە تا مردن\n\n\nلە بەینی ئەرز و ئەفلاکا ئەوی وەک زەڕڕە شەوقی بێ\nئەساسی خیلقەتە حەمدی کە سەرگەردانە تا مردن"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "ڕێگەمانە بۆ عەدەم دنیا کە ئێمە ڕەهڕەوین", "poem_description": "", "poem_text": "ڕێگەمانە بۆ عەدەم دنیا کە ئێمە ڕەهڕەوین\nلەم کونی گەروە هەتا بێ سروە نابێ بسرەوین\n\n\nهەر بەشی شەوقێکە وەک شەونم کوڕی ڕۆژە زەمان\nشەمع و پەروانە و من و یار مەردی مەیدانی شەوین\n\n\nدەعوەتی سەیدی بە هەم جنسێکی خۆی سەییاد ئەکا\nئیحتیاج ناکا بە دەعوەت ئێمە میسلی کەو کەوین\n\n\nئەی سەنەم مەشغوولی بێدارانی ئولفەت بە دەمێ\nبانگی هەڵهێنانی چاوی ئێمە نەبووە کڕ خەوین\n\n\nمن منی و تۆ تۆیی عاشق خاسی خۆمانە سەنەم\nجاڕی هیجرانە لە وەسڵا هەرچی مەیلت بێ ئەوین\n\n\nسەیرە ماندووبوون لە دنیایی موحیببەتدا نییە\nڕوو بەدووی لەیلا وەکوو مەجنوون خەریکی سەر ڕەوین\n\n\nعاشقان کەوتوونە میعراجی موحیببەت ئەی ڕەقیب\nمۆڵەتێ تووبی خودا لەم پلەیە تا سەرکەوین\n\n\nعاشقان فەرهاد و مەجنوون دلبەران شیرین و لەیل\nنسبەتەن دیارە کە ئێمەش وەک ئەوانین و لەوین\n\n\nحەمدی گیرا کۆزەر و بەر بای هەموو خەرمانی عومر\nئێمە بن بێژینگ و نەختێ دار و بەردی سەرکەوین"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "گەر تەقازای عەشقە هەڵکەندن ڕەفیقان بێستوون", "poem_description": "", "poem_text": "گەر تەقازای عەشقە هەڵکەندن ڕەفیقان بێستوون\nبا بە تێشەی ئاهەوە هەڵچم لە چەرخی بێستوون\n\n\nهەر دەڵێی کاسەی سییەه بەختانی عەشقە ئاسمان\nبۆیە دائیم هەر ڕەشە و خاڵی سەرە و ژێرە و نگوون\n\n\nخۆزگە مەوجی خوێنی شەیدایانی ئولفەت یەکدەکەوت\nهەڵگری ئەم ئاسمانە بەڵکە هەروەک بڵقی خوون\n\n\nمەنعی من بۆ چی دەکەن ئەم خەڵقە نازانم کە گوڵ\nدەرکەوێ بولبول لە دەس خۆیایەتی شەیدانەبوون\n\n\nڕەسم و ئادابی موحیببەت تێگەیین تێکی دەدا\nئافەرم جیننەت لەگەڵ عەشقا کە نیتە چەند و چوون\n\n\nبت پەرستن خۆ ئەو لە من زیاتر لە ڕاستی ئەو بتە\nمیم و لام و کاف و ئەلف و نوون و سین و ئەلف و نوون\n\n\nئینتیزاری دڵ مەکە حەمدی لە حەڵقەی زلفی یار\nبەر ببێ توولی ئەمەل پێویستییە عومری فزوون"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "گەلێ ملپان و سەرزل تووشی من بوون", "poem_description": "", "poem_text": "گەلێ ملپان و سەرزل تووشی من بوون\nوەهام زانی کە سۆفین سەیر ئەکەم جوون\n\n\nمەلا ملیان کە نا کەوتنە درێژە\nهەتا زووکەی درەنگە چاری دەرچوون\n\n\nبڵێ بەو خوا پیاوانەی دەری دۆست\nلەوێوە عەیبە بەخوا بۆ بەهەشت چوون\n\n\nلە دەریای فیکری حوسنت بولبول و دڵ\nهەتا دەرچوو گوڵ و غونچە بەسەر چوون\n\n\nسەبا باقڵ لەسەر ڕوو زلفی لادا\nبەلێڵی دیدەکانم ڕوونی ئەو ڕوون\n\n\nبەچاو ڕوو نیمەوە هاتن ڕەقیبان\nبیحەمدیللا ڕەزا قورسانە کوێربوون\n\n\nبەزۆری زانی ئوستادی موحیببەت\nوتی تا گەییە وەللەیل خوێندی مەجنوون\n\n\nبە چاو و دەم قەسم حەرفێ لە قورئان\nلە فکرمدا ببێ یا سادە یا نوون\n\n\nبە جورمی مەستی کوشتن حەمدی خۆشە\nبە شەرتێ بیمژم لێوانی مەیگوون"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "هێند وتم خەڵقە مەبن عەیبە ئەوەندە دوو زمان", "poem_description": "", "poem_text": "هێند وتم خەڵقە مەبن عەیبە ئەوەندە دوو زمان\nوا لە داخانا شەقی برد و زمانم بۆتە دووان\n\n\nبێ زمانی خۆشە وەک مەڕ گەر سەری نەبڕێ قەساب\nبا زمانێکت ببێ پەیدا بکەی حەققی ژیان\n\n\nقوڕ مەدە ئەمڕۆ بە دەمتا قوڕ بەسەر خۆتا بدە\nبا نەڵێن کەر بوو گرێی دەستی نەخستایە ددان\n\n\nپیاوەتی گەر هەر عیبارەت بێ لە مووی ڕیش و سمێڵ\nبەش بە کەس نادەن بزانە جوولەکە و سابرێنەکان\n\n\nتانجەڕۆ و سیروانە تێکەڵ یەک بوون وەک دیجلەیا\nئابڕوو خوێنی دڵی کوردانە هەردووکیان تکان\n\n\nپارە پارە جەرگی میللەت سەرف ئەکەن کەی پارەیە\nپوولە پوولەی گەورەکانە بۆتە ئەسبابی قڕان\n\n\nماڵی میراتی بە هەرزان حەمدی مەفرۆشە کە شێخ\nبۆیە بەدناوە بە هەرزانی فرۆشتووە دینمان"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "باڵی کێشاوە بەسەر حوسنا لە دوو لاوە برۆ", "poem_description": "", "poem_text": "باڵی کێشاوە بەسەر حوسنا لە دوو لاوە برۆ\nوەک هوما گەییە مەقامێ پێی لەسەر چاوە برۆ\n\n\nئەمری هەر قەتلە ئیشارەی دڵ بە دوولەت کردنە\nشیری میسرە قەت لە کالانا نەوەستاوە برۆ\n\n\nڕوتبەیی باڵا بە ئینسانی بچووکی قەت مەدەن\nچۆن لە ڕووی ڕۆژا بزانە شیری کێشاوە برۆ\n\n\nپەنجەیی ئیعجازە سایەی ما لەسەر شەققولقەمەر\nیا لە قاپی مەستی نازا حاجیبی ناوە برۆ\n\n\nبۆیە ساف و تیژە وەک خەنجەر لە بەختمدا سەبا\nبەو هەسانی مەککەیەی زلفانەیی ساوە برۆ\n\n\nڕەنگە قەت ئەهلی موحیببەت یەک کەسی لێ دەرنەچێ\nتیغی ڕاکێشاوە ئەمری کوشتنی داوە برۆ\n\n\nوەک چەمەن حەمدی بە خەتتی وردە تەعریفی بکەی\nچونکە ئەو ڕەیحانەیە تەعریفی هەر ماوە برۆ"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "بێستوون تۆزە سەنەم نیسبەت بە ئیستیغنایی تۆ", "poem_description": "", "poem_text": "بێستوون تۆزە سەنەم نیسبەت بە ئیستیغنایی تۆ\nحەقیە ناگاتە خەوی شیرینی گەردی پایی تۆ\n\n\nمن دوعاگۆی سەرکەشی تۆم نەمکوژی لەم وەختەدا\nناکەوێتە سەر جەنازەم سێبەری باڵایی تۆ\n\n\nتۆ لە خەو هەڵسی هەڵێ خۆر بەزمی حوسنت گەرم ئەبێ\nئەی سەنەم ڕۆژە مەزەننە پەنبەیی مینایی تۆ\n\n\nشک نییە جیسمی لەتیفم گەر وجوودێکم دەبوو\nبۆ چی جارێکی نەدیوم دیدەیی بینایی تۆ\n\n\nحوسنی تۆ ئیعلانی ئیستیقلالی کرد لەم عەسرەدا\nهەیئەتی خاسی وجودی دەوڵەتە ئەعزایی تۆ\n\n\nعەکسی ئەحواڵی جیهانە حاڵەتی دنیایی عەشق\nموحتەرەم نابێ هەتا عاشق نەبێ ڕیسوایی تۆ\n\n\nهەر لە زددی قاعیدەی عیلمە کە جەمعی زد ئەکا\nمەست و هوشیارە سپی و ڕەش نێرگسی شەهلایی تۆ\n\n\nشەرحی خزری داوە سەبزەی مەیکەدەی پیری موغان\nچەشمەیی ئاوی حەیاتە کوپەیی سەهبایی تۆ\n\n\nحەمدی کورت کورتە قسەت ئاڵۆزە فکری ئەمشەوت\nباسی پەرچەم کە گەلێ شێتی ئەکا سەودایی تۆ"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "دڵ لە دنیا دەرچوو دنیا خۆ لە دڵ هەر دەرنەچوو", "poem_description": "", "poem_text": "دڵ لە دنیا دەرچوو دنیا خۆ لە دڵ هەر دەرنەچوو\nچارە دەرچوونە هەتا عیزز و شەرەف زیاتر نەچوو\n\n\nئاگری گرت کولبەکەم ئەمشەو بە پرشنگی فیراق\nتۆ لە دڵما بووی لە ترسا ڕۆحەکەم بۆ دەرنەچوو\n\n\nزۆری وت واعیز بە چاوی تۆ بەچەی پەیمانەگێڕ\nگوێم نەدایێ قەت دڵم بۆ ساقیی و کەوسەر نەچوو\n\n\nهەر بەسەر تیغی برۆیا دەستی هەڵێنا کوشتمی\nحەقیەتی شاهید وتوویە دەستی بۆ خەنجەر نەچوو\n\n\nبۆ تەماشای کوشتنی شەیدابوانی شەمع و گوڵ\nبولبول و پەروانە چوون و دڵ لەبەر دلبەر نەچوو\n\n\nهەر وەکوو نەشتەر دەماری دڵمی دەرهێنا موژەت\nچوو بە جەرگی ئاوێنەشدا هەر وەکوو نەشتەر نەچوو\n\n\nدلبەرم تەعنەی لە لەیلادا وتی مەجنوونی تۆ\nچۆتە دەفتەر ناوی وەک حەمدی بەسەر دەفتەر نەچوو"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "سەیری عینوانی ئیشارەی ئەمر ئەدا مەعنا برۆ", "poem_description": "", "poem_text": "سەیری عینوانی ئیشارەی ئەمر ئەدا مەعنا برۆ\nیەعنی گەر نیتە برادەر مەیلی شیربازی بڕۆ\n\n\nنرخی خەرموهرەی نییە گەوهەر لەکن سەڕڕافی عەسر\nکومەڵێکم ئیستیقامەتدا بە تەنها یەک درۆ\n\n\nمن درۆم دیوە لە باغی عالەما سەوزیش بووە\nسووکی و ڕیسوایییە وەختێ ئەدا غونچە و چرۆ\n\n\nئاشنایی قەت لەگەڵ ئەحمەق مەکە گەر عاقڵی\nحەیفە بۆ تووتی لە تەیرا بێ بەکەر خۆری گرۆ\n\n\nیەک قسەی ڕاستیش بکە بەڵکوو درۆت بۆ سەر گرێ\nمەنجەڵێ ژەک قەترەیێ شیرە کە دەیکاتە فرۆ\n\n\nمەنزڵی دوورە درۆزن سەیری ناکەی حەمدی یا\nئەم قومارە هەر کەسێ ئەیکا زوو دەبێ سووک و تڕۆ"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "عاشق و سۆفی لە خوڵقا ئەم مەلەک شەیتانە ئەو", "poem_description": "", "poem_text": "عاشق و سۆفی لە خوڵقا ئەم مەلەک شەیتانە ئەو\nپیری بادە و شێخی تەکیە ئەم بەشەر حەیوانە ئەو\n\n\nڕازی عیشقم بردە لای زاهید وەکوو کەر گوێی لەقان\nحاڵی بووم خاڵی بوو ملپانە خەریکی نانە ئەو\n\n\nنووری مەی فەرقی لەگەڵ شوعلەی ئەلەتریکا هەیە\nئەم چرای ئافاقی فیکرە و خاسی کۆڵانانە ئەو\n\n\nمن کە دەسلەملانی شیشەم هەر بە یادی گەردنە\nئەم مل ئەشکێنم کە دەرخا گەردن و گەردانە ئەو\n\n\nزامی ناز و زامی خەنجەر پێت بڵێم فەرقی چییە\nچاوەڕوانی مەلحەمە ئەم دەردی بێ دەرمانە ئەو\n\n\nعاشقی ئەگریجە وەک مەفتوونی کاکۆڵ قەت نییە\nوەسڵی ئەم پشتگوێ خراوە هەمدەمی لێوانە ئەو\n\n\nشاخی مەرجان قابیلە تەشبیهی لێوی تۆی بکەم\nئەم بەری ماچینە داری بێ بەری بەحرانە ئەو\n\n\nڕۆژ و یارم ڕوو بە ڕوو وەستان وەکوو ئاوێنە یار\nڕووی نیشاندا بوو بە عەکسی ئەم کە سەرگەردانە ئەو\n\n\nتێگەیشتوون چاوی مەست و ئەبرۆ بۆ کەوتوونە یەک\nنیم نیگاهی ئەم ئیشارەی کوشتنە و فەرمانە ئەو\n\n\nوەسڵ و هیجرانم لەلا ئەمسالی فەقر و سەروەتە\nموشکلی زۆرە وەسڵ هەر چی ببێ ئاسانە ئەو\n\n\nعەشقی حەمدی سەوقی ساحەی فەلسەفە و ئیدراک ئەکا\nعەشقی لێ لادە بزانم ساحبی عیرفانە ئەو"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "لە باسی زلفتا جانا قسوورم بوو بە موو فەرموو", "poem_description": "", "poem_text": "لە باسی زلفتا جانا قسوورم بوو بە موو فەرموو\nڕەزام هەڵماوەسی ئەمما نە ئاڵۆزی بەشەرتێ موو\n\n\nلە داغی زیوی پڕ غەش بۆتە بەردی ڕەش محەک یاڕەب\nبەچی بم من لە داغی کردەوەی هەمسایەیی بەدخوو\n\n\nقەباڵەی فەڕ و ئیقبالم بداتێ نامەوێ چونکە\nژنێکی هەرزەیە دنیا کە حاشا هەر دەکا بۆ شوو\n\n\nهەموو کەس هەر ئەگاتە شەشدەری نەردێنی ئەم دەهرە\nبە دوو شەش بێ، بە دوو سێ بێ، چ ئەمڕۆ بێ، چ فەردا زوو\n\n\nنیقابی شەوقی یەکڕوویانی دنیایە سیەه بەختی\nچ باکی شەو بوو کە ڕۆژی جیهان ئارا ئەبوو دوو ڕوو\n\n\nلە هەمڕازی ڕەقیب ئەم شۆخە حەیرانم کە سڵ نەکا\nمەگەر ئیعجازی عیشقە سەگ دەکاتە نۆبەچی ئاهوو\n\n\nلە هاتووچۆیی دنیا حەمدی ئیستیغنا بکا حەقیە\nنەچوو کەس بێتەوە ئەمما ئەوانەی هاتووە هەر چوو"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "نامەوێ ڕۆژی ڕەشی عومرم هەموو با بێتە شەو", "poem_description": "", "poem_text": "نامەوێ ڕۆژی ڕەشی عومرم هەموو با بێتە شەو\nئەشک ئەگەر بێڵێ بنووم و دلبەرم گەر بێتە خەو\n\n\nئەو گوڵەم دی وا دەزانم هاتووە بۆم موژدەیێ\nعومری نەو، ئیقبالی نەو، هەم ڕۆژی نەو، هەم ماهی نەو\n\n\nدڵ بە شەوقی ڕوومەتی سووتاوە، پەروانە بە شەمع\nهەر دوو هەم سووتانە ئەمما قابیلە ئەم بێتە ئەو\n\n\nمن لە ژێر سایەی فەلەکدا ئارەزووی ژینم نییە\nهەر کەوە دەیکا بە باز و بازە هەر دەیکا بە کەو\n\n\nکیمیایێکە عەقڵ، عاقڵ دەکا زەرد و زەعیف\nئەحمەقی، ئەم ئەحمەقانەی کردووە هێندە قەڵەو\n\n\nئەشقەری ئیقبالی یاری سەرکەشی من سەرکەشە\nبازوویێکی ڕۆستەمانەی پێدەوێت بگرێت جڵەو\n\n\nسکەیی ساحێبقڕان ناوی نەما ئێستا بە نەقد\nحەمدی داغی دڵ لە ناوا نایە کەوتۆتە بڕەو"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "ڕۆیوانن خوا پێداو و ماوەوەن خوا پێنەداو", "poem_description": "", "poem_text": "ڕۆیوانن خوا پێداو و ماوەوەن خوا پێنەداو\nخۆزگە بەو سەیدانە بێ پەروا چوون و کەوتوونە داو\n\n\nگەر سەرم تێدا بچێ ناوی ببێ هەر خۆشە پێم\nخۆشە پەروانە بسووتێ ناوی تۆ هاتۆتە ناو\n\n\nکوللی سوبحێ زوو بە شۆری گریە خوێناوی جگەر\nداغی دڵ شوبهەی نییە بیناترە ئەلبەت لە چاو\n\n\nکاری عاقڵ نەبووە ئەمنییەت لە دڵ ڕێشی قەدیم\nمەستە گەر ساقی شەرابی کردە ناو شووشەی شکاو\n\n\nژنیەتی دنیام بە حەققەت ئێستە بۆ ساغ بۆتەوە\nهەر کەسێ ئەمڕۆ کە پیاوی ژن نەبێ نابێ بە پیاو\n\n\nسەیدی سەحرا موستەریحن هەر دوعا بۆ شێخ دەکەن\nئەمری داوە جا لەناو شارایە نۆبەی خووگەڕاو\n\n\nبۆ بڕینە دەستی کورت و داری بێبەر سەوز ئەبن\nسەرو و من پێمان حەرامە فیلحەقیقە نان و ئاو\n\n\nکێ لە باخەڵ عاقڵێکا شاهێدی مەقسوودی دی\nبەش بڕاو و دڵشکاو و نابەکامن ناتەواو\n\n\nعیززەت و زیللەت کە یادی دیدەیی حەمدی بکەن\nقاچی ئەشکێ عیززەت و زیللەت بە ئانێ دێ بە تاو"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "کێ هیلالی دیوە شەق بێ ماهی نەخشەب بێ بە گۆ", "poem_description": "", "poem_text": "کێ هیلالی دیوە شەق بێ ماهی نەخشەب بێ بە گۆ\nتیفلی چاوی یار ئەکا یاری بەسەر کوڵم و برۆ\n\n\nکۆیی یارم پێمەدە زاهید بە جەننەت عالەمێ\nبەردە بارانم دەکەن چۆنی بدەم گەندوم بە جۆ\n\n\nمن لە ڕێی عەشقا لە پیری کەوتووم وەک داری شەخس\nشاخی ئومێدم خەریکە دەربکا تازە چرۆ\n\n\nموژدەیی پشکووتنی دەمتی بە گوڵشەندا سەبا\nغونچە وا تێکچوون بە قڕچوون هەر بە مشتی خۆ بەخۆ\n\n\nخوێنی من گەر خۆت لە پێی ئەگری زەریفە بمکوژن\nمن بسووتێنن ئەگەر دەمکەن بە کل بۆ چاوی تۆ\n\n\nبۆنی ئەو زلفە بە ڕۆژی ڕووتی کرد شەوبۆ وتی\nمن کە شەوبۆ بم ئەمیشم ناو ئەوا نا ڕۆژبۆ\n\n\nباسی ئەو خاڵە وەنەشەی مل شکاند بێ هۆشی کرد\nخۆ فەقیرە لێشی هەڵناسێ بسووتێ بێنی سۆ\n\n\nدەستگاهی قودرەتی تاقە عەجایب دەردەخا\nئەم نیگارە هەر لە ڕشتەی بەرگی گوڵیە تانوپۆ\n\n\nعیززەتی نەفسی گەدایان سفرەیی سوڵتانییە\nدوودی ئاهە نانی گەرمی حەمدی ئەشکی ئاو و دۆ"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "کە ئەوزاعی جیهانم دی قەناعەت عەینی سەروەت بوو", "poem_description": "", "poem_text": "کە ئەوزاعی جیهانم دی قەناعەت عەینی سەروەت بوو\nگەدایی ڕەحمەتی حەق پادشاهی حەققی زەحمەت بوو\n\n\nبەبێ دێوانەیی تەرکی عەلایق ناکرێ حەقیە\nلە تەقسیماتی ئەحواڵا دڵم ماییل بە جەننەت بوو\n\n\nنەتیجەی کاری دنیا زەحمەتە دووبارەیە یاران\nحەیاتێکی سەفیلانە و مەماتێکی بە زیللەت بوو\n\n\nلە سایەی نەفسەوە سیححەت لە ئەبنایی بەشەر دوورە\nبەڕەحمەت بێ پدەر نوتفەی دەڵێی مەعجوونی عیللەت بوو\n\n\nلە سەفحەی دەفتەری ئەخلاقی عالەمدا ئەگەر بووبێ\nوەفا نەمدیوە بیستوومە بووە ئەمما بە قیللەت بوو\n\n\nفەقر تۆشەی خوڵاسەی سالیکی عیرفانە تەحقیقە\nموسیبەت بەرگی ڕەعنایی قەدی ئەربابی هیممەت بوو\n\n\nلە ڕێی یەک ڕەنگیا هەر کەس وەکووحەمدی کە سابیت بوو\nبە تەعنەی ئەهلی بێ غیرەت نیهایەت هەر بە عیبرەت بوو"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "تاکەی ببم بە دیدە و دڵ ئینتیزاری ماچ", "poem_description": "", "poem_text": "تاکەی ببم بە دیدە و دڵ ئینتیزاری ماچ\nتاکەی نەکەم لە سەفحەی ڕوودا شکاری ماچ\n\n\nهەر وەک خوماری بادە کە بێ بادە ناشکێ\nبێ بۆسە ناشکێ لە مەزاقا خوماری ماچ\n\n\nدووی قافڵەی عەدەم بکەوم خۆشە پێم دەچم\nڕوخسەت بدا لە وەختی ویداعا قەتاری ماچ\n\n\nخانەی ئەلف ئوحادە لە کن من شەوی ویساڵ\nمن سوێند دەخۆم یەکێ بوو دەڵێ ئەو هەزار ماچ\n\n\nمن سۆفی نیم دوعا نییە ماچم ژمارە کەم\nئەی مەه فڕێ دە سەبحە چ حاجەت ژماری ماچ\n\n\nلێوم بە ڕۆح گەیشتووە ڕۆحم نەگاتە لێو\nلا نابرێ دیارە دەزانم قەراری ماچ\n\n\nیا ڕەب چ خۆشە حەمدی لە باغی جەماڵیا\nوەک گوڵ چنان کە کەوتووەتە سەر بژاری ماچ"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "سەتری ئەحواڵی قەبیحی پێدەکا کاکم بە نوێژ", "poem_description": "", "poem_text": "سەتری ئەحواڵی قەبیحی پێدەکا کاکم بە نوێژ\nدامەنی دەس ناکەوێ میسلی وەلەززالین درێژ\n\n\nفەرقی ناکا شەربەتی مردن لەگەڵ ئاوی حەیات\nچونکە بێ زەوقە فەقیرە زاهیدی سەهبا نەچێژ\n\n\nسەڵتەنەت هەر مەستییە ڕاستە قسەی پیری موغان\nسڕڕی مەستوورە سەراپەردەی خەیاڵە بەنگی گێژ\n\n\nساقییە خوێن ڕێژە یاران خوێنە دەینۆشن مودام\nمەجلیسی ئەم عەسرە خۆشە هەر بنۆشە هەر بڕێژ\n\n\nکەس نەبوو ڕێگە نیشانی خزری بێ چارە بدا\nئاوی دەسنوێژی حەیاتە باغەوانی تاک نێژ\n\n\nنووری عیرفانە نیهایەت جورعەیی شیشەی شەراب\nدوردەکەی چەندانی وەک من کردە نوکتەی ساف بێژ\n\n\nحەمدی مننەت باری جیلوەی ئافتابی بادەیە\nهەر کون و قوژبن لە بەیتیدایە بۆتە زەڕڕەبێژ"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "قەومی کوردن ئەم گرۆهە ئەی ڕەفیقان یا مەلەک", "poem_description": "", "poem_text": "قەومی کوردن ئەم گرۆهە ئەی ڕەفیقان یا مەلەک\nئەرزە گەییە ئاسمان یا بۆتە فەرشی ئەرز فەلەک\n\n\nچاوی من کەوتۆتە ڕێشکەوپێشکەی نووری جەماڵ\nخاکە یا ئەستێرە مانگ و خۆرە یا کوچک و کەڵەک\n\n\nپێکەوە ئەم شین و سوورە قاعیدەی پەرییانە یا\nحۆر و غیلمانن دەگێڕن شایییێکی ڕەشبەڵەک\n\n\nمەنتیقەی ئەم کوردە بۆتە سەحنەیی باغی ئیرەم\nهەر وەکوو فیرعەون کە شێخانی تێدایە هەر بەلەک\n\n\nئەم هەموو شێری ژیانە هاتە دەر لەم بێشەدا\nکەوڵی ڕێوی بۆیە کوترا داڕنا پێستی دەڵەک\n\n\nبێرەدا پاپۆر ئیتر ناگا بە مەرگی تۆ برا\nسەوڵەکەت دەرچوو لە دەستت تازە ئەیگێڕی کەڵەک\n\n\nکورد کوڕی مەیدانە حەمدی تۆ تەماشاکە کوڕە\nقەت بزانە گوێ ئەداتە دەنگی ئۆغلان و وەلەک"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "لە دڵما ئەو بتە دڵتەنگ بوو چابوو شەعبدەی ئەفلاک", "poem_description": "", "poem_text": "لە دڵما ئەو بتە دڵتەنگ بوو چابوو شەعبدەی ئەفلاک\nبە شمشێری قەزا زوو کردی سنگم وەک گریبان چاک\n\n\nدەخیل ئەی دڵ لەبەر پەیکانی ئەو سەییادە هەڵمەفڕە\nخودا لوتفی ببێ بەڵکە بگەینە عالەمی فەتراک\n\n\nئومێدێکم کە مابێ هەر بە هاژەی سەیلی فرمێسکە\nتەوافی کۆیی یارم پێ بکا بەڵکوو لەگەڵ خاشاک\n\n\nبەسەر ئەمڕازی عەشقا کەی دەوا تەئسیری پێ دەکرێ\nدەفەرموو دەفعی زەهری ماری پەرچەم کا لە دڵ تریاک\n\n\nبە جل پاکی دروست نابێ نوێژی زاهیدی دڵ پیس\nبە ئاوی مەی هەتا نەشوا دڵی وەک دامەنی ناپاک\n\n\nلە بەینی زلف و ڕووی ئەو شۆخەدا دڵ سائیمولعومەرە\nنییە ئیفتاری ڕۆژوویێ شەوی بێ موتتەسیل ئیمساک\n\n\nجگەرگۆشەی عەزیزی عاشقان فرمێسکی خوێنینە\nچ ڕوو سوورە لە عالەمدا بزانە ئاوی چاوی پاک\n\n\nلەسەر پێچانی دنیا سەر نەپێچی چاکە تۆحەمدی\nبە پێی ئەو شۆخە ناگا تا نەبێ سەر غەرقی خوێن و خاک"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "هەر لەگەڵ ئەم کائیناتە هاتووە دنیا بە بووک", "poem_description": "", "poem_text": "هەر لەگەڵ ئەم کائیناتە هاتووە دنیا بە بووک\nمێردی هێشتا دەس نەکەوتووە چەند گەڕا گەورە و بچووک\n\n\nتاڵیبی دنیا نەبی تۆ ئەو بە تۆ تاڵیب دەبی\nموشتەری نابێ لە بازاڕا مەتاعی وا چرووک\n\n\nتێنەگەیون خەڵقی دنیا وا بە ڕاستە و چەپەدا\nگاڵتە بەم خەڵقە دەکا کردوونییە دار و هەلووک\n\n\nماڵی پڕ ڕازیانە بێ بمرێ بە ژانە سک دەبێ\nدین هەبوو تا شێخ و واعیز بوونە تابوور و بلووک\n\n\nمالیکی ئیقلیمی حوسنی ئەی سەنەم دەرکە ڕەقیب\nهەر دەشێوێ میللەتێ گەر گوێ لە بەدگۆ کا ملووک\n\n\nدەستی وا هێنا بە ڕیشا مامە سۆفی قەسدییە\nجەننەتێ ماوە وەکوو دنیا ئەویش پڕ کا لە تووک\n\n\nدامەنی پیری موغان ڕەنگە کە بگرێ بەر نەدا\nحەمدی زاهید گەر بکا شامی خەراباتی سلووک"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "بە خوێنی ئێمە باقڵ لێوی قەت ئالوودە ناکا مەرگ", "poem_description": "", "poem_text": "بە خوێنی ئێمە باقڵ لێوی قەت ئالوودە ناکا مەرگ\nدەڵێی تریاکییە مەیلی مەیی پاڵوودە ناکا مەرگ\n\n\nتەماشای کۆهکەن کەن مەوج ئەدا هەر خوێنی شیرینی\nشەهیدی تێشەیی عەشقی بتان فەرسوودە ناکا مەرگ\n\n\nبە نەقد و جنس و دەست و پێوە غەڕڕا بوونە بێ عەقڵی\nکە گەییە ئەو دەمە تەعدادی ئەو مەوجوودە ناکا مەرگ\n\n\nکە غەم ئاسایشی تەنها بە مەرگی ئەهلی ئولفەت بێ\nدیارە خۆ لەبەر غەم عاشقیش ئاسوودە ناکا مەرگ\n\n\nدەبوو حاتەم لەگەڵ ئەهلی بوخلدا فەرقی بکرایە\nتەماشای ئەو علوویی هیممەتە و ئەو جوودە ناکا مەرگ\n\n\nدەشێوێنێ غەمی هیجران نیزامی قافیەی حەمدی\nبە جۆشی گریەوە هاتۆتە سەر نووکی زمانم جەرگ\n\n\nغەرەز پۆشینی عەیب و عارە بەرگی عارییە مەجنوون\nوتی لەیلا پەرستی قەت دەپۆشم من بە لۆیی بەرگ"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "شەهنشایە شەهیدی عەشق بە سەد ڕەنگ", "poem_description": "", "poem_text": "شەهنشایە شەهیدی عەشق بە سەد ڕەنگ\nدەدا زینەت بە تابووتی وەک ئەو ڕەنگ\n\n\nبە مردن زەڕ پەرست خۆشحاڵە بڕوا\nبە یادی گەنجی قاروون دوو بە دووی زەنگ\n\n\nڕەقیب گەر تەئنە نادا شیشەیی دڵ\nشکانی بۆ نییە بدرێتە بەر سەنگ\n\n\nشکاری شێری دڵ قابیل بە خۆتە\nلەتۆم دیوە فتووحاتی بەبێ جەنگ\n\n\nسەما هاتە سەما بۆ بەزمی عالەم\nچەغانەی مانگ و ڕۆژی گرتە سەر چەنگ\n\n\nخوماری دایە مەی چاوی خومارت\nخەتی سەبزت نەشەی وەرگرت لەسەر بەنگ\n\n\nمەڵێن ناحەقیە بولبول ئەم فیغانە\nبەسەد ئاهەنگ دەنۆشێ عەتری گوڵ هەنگ\n\n\nبزانە قاتی پیاوە حەمدی و تۆ\nیەکێ بۆتە هۆشەنگ و یەک بە فەرهەنگ"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "ئەی دیجلە لێڵ و وێڵی سرشکی ڕەوانی کێی", "poem_description": "", "poem_text": "ئەی دیجلە لێڵ و وێڵی سرشکی ڕەوانی کێی\nوەک تیری دڵ شکافی لە بەحری کەوانی کێی\n\n\nمەجنوونی زلفی خاوی چ لەیلایەکی لە چۆل\nبەم لێوی وشکەوە بە هەموو دەم دووانی کێی\n\n\nگەر ئابڕوو تکاوی فەرموو تکاوی چ ڕوویەکی\nئەم بێ قەرارییە چییە ڕۆحی ڕەوانی کێی\n\n\nخاڵی نییە لە ناڵە دەروون و دڵت دەمێ\nوەک نەی نەوایی شۆرە مەقامت قەوانی کێی\n\n\nیا پیری یا لە قەهری زەمان پێچ و تاب ئەدەی\nقامەت خەمی فیراقی نیهالی جوانی کێی\n\n\nتورکانە توند خوویی بە نەرمی کە عاشقی\nڕووت وا لە ئێمە ئاخۆ لە ئێمەی لەوانی کێی\n\n\nئەم خەتتی ئیستیقامەتە وەکوو گرتووتە بیگری\nحەمدی دەزانی ڕەهبەری ڕۆژ و شەوانی کێی"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "بێ قەدرە کەماڵی ئەوی نەیمابێ کەماڵی", "poem_description": "", "poem_text": "بێ قەدرە کەماڵی ئەوی نەیمابێ کەماڵی\nبەم حاڵە مەحاڵە کە ببن حاڵی لە حاڵی\n\n\nزانیوتە گەر ئەم دەردە بە دڵ دەردی نەداوە\nعاجز مەبە ئەی غەم وەکوو کوڕ بێرەوە پاڵی\n\n\nتەییارە کە غەوواسی دڵی بەحری هەوا بێ\nبۆمبایە تەبیعی سەدەفی پڕ لە لوئالی\n\n\nتا نەیکەمە تانە لەسەر ئەم دیدەمە خاڵی\nهەر داغە لە دڵمایە مەڵێ خاڵی لەخاڵی\n\n\nعەشقێکی چ شیرینی هەبوو حەزرەتی فەرهاد\nئاخر وەکوو من دایەوە مەجمووعی بەتاڵی\n\n\nبۆ گوڵشەنی شادی دەفڕێ بولبولی تەبعم\nمەعلووممە دنیا دەشکێنێ پەڕ و باڵی\n\n\nدنیا کە بە تۆ تێکەڵە من تێکەڵی نابم\nئەو بێ شەرەفە قەت دەمەوێ سەروەت و ماڵی\n\n\nوەک ئەسپی ئەجەل سەرکەشە ئیقبال و تەجەللی\nوریا بە، بە قووەت بگرە دەستت بە یاڵی\n\n\nبەم میحنەتە وا تێمەگە برژابێ برادەر\nئاڵ و گەشە خوێنی جگەرت دیارە کە کاڵی\n\n\nسەر لەوحی مەزارم ئەمەیە خزمە بنووسن\nحەمدی کە مەجالی نەبوو سووتا بە جەمالی"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "بە خیلافی قسەکەت شوکری بکا تا نوێژی", "poem_description": "وەڵامی حەمدی بۆ شوکری فەزلی", "poem_text": "بە خیلافی قسەکەت شوکری بکا تا نوێژی\nبەم هەموو خوێنە کە ڕشتی شتی جا دەسنوێژی\n\n\nدەستی هەورازی نەبوو مەسلەحەتی وا زانی\nکە بکا عەشقەری ئیقبالی دوو چاوی لێژی\n\n\nعالەمی نایە کەو و کۆتەڵەکەی گرت و کوتای\nهەر بە گێژ ڕازی نەبوو کردی بە واڵا بێژی\n\n\nداوی تەزویری کە ڕستوویە لە دەهرا باقڵ\nهەر زەمان بوویەتی داوی ئەمەلی هێند درێژی\n\n\nهەموو کای کۆنی بە با کرد و گڕی تێبەردا\nکە بکا دووکەڵەکەی چاوی فەلەک کل ڕێژی\n\n\nچاوی لێ سوور بوو لە کەف لێوی کە پڕ بوو دیجلە\nمەلەوان هارە لەوێدا قسەیی گەر بێژی\n\n\nبا وجوود داغە لە دڵیایە وتوویە و ئەیڵێ\nخاکە ڕۆ ماوە خۆڵی بەسمە ئەوندەی گێژی\n\n\nباری تا ئێستە نەبردۆتە قەراغ ئاوایی\nترسی لێدانی نەبووبێ کەری قەمچی چێژی\n\n\nچڵی داری ئەمەلی غونچەیی خۆشبۆ ناکا\nحەمدی دنیا ئەمەبێ وەک ئەوەبێ دەسنێژی"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "بەوەمزانی فەلەک ڕەوشەن زەمیران دایم ئەفرۆشی", "poem_description": "", "poem_text": "بەوەمزانی فەلەک ڕەوشەن زەمیران دایم ئەفرۆشی\nکەسەر دێنێتەدەر ڕۆژی بە زوڵماتی شەو ئەیپۆشی\n\n\nگەلێ کەس وەک فەلەک بەدمەستە چاوی خۆشی نابینێ\nبەجامی خۆر کە جامێکی لە خومخانەی شەوا نۆشی\n\n\nلە عەیب و عار و تەعنە هەرکەسێ پەروا نەکا بێ شک\nبە لەنجە و لاری بووکانە، جیهان هاتۆتە سەرکۆشی\n\n\nبە ناو بۆ ئیستیراحەت ئارەزووی دنیا ئەکەن خەڵقی\nکە چی خۆ نایەڵێ دنیا ڕەحەت بێ بەڵکوو تێکۆشی\n\n\nموقابیل یاری من یارایی وەستانی نەبوو خورشید\nلە داوێنی شەوی کێشا بە سەردا توحفە سەرپۆشی\n\n\nدڵت پڕ کە لە ئاوی زیندەگانی عەشق و دەم تەڕ کە\nسەقا خۆ تینووە دایم هەڵیگرت کووپەیی بۆشی\n\n\nوتی تۆی من منم یا تۆ کە من لێمداوە تۆی گرتووە\nبزانە چەندە ڕەندانەی بە شێخی وتوە سەرخۆشی\n\n\nلەبەر ئەو شەمعی ڕوخسارە بسووتێ بێ سەدا ئەی دڵ\nکە فەخری مەجلیسی ڕەندانە وەک پەروانە خامۆشی\n\n\nبە خامۆشی جیهانی عەشق ڕەواجی داوە بەم عەسرە\nبەدڵ حەمدی بناڵێنە بە دیدە زوو بدە جۆشی"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "زەمین ئارایشی خۆیدا هەوا کەوتۆتە فەڕڕاشی", "poem_description": "", "poem_text": "زەمین ئارایشی خۆیدا هەوا کەوتۆتە فەڕڕاشی\nبە غونچەی تازە پشکووتوو دەکا عالەم گوڵاو پاشی\n\n\nهجوومی کرد بە ئاڵای سەوزە نێرگس میرەڵایانە\nبە تابووری گوڵی کرد لالە هێرش میسلی بیگباشی\n\n\nلەسەردا پرچەکانی شۆڕەبی کەوتۆتە داوێنی\nلە تەهلیلەی بەهارا بۆتە دەروێشانی بەکتاشی\n\n\nهەموو دەستێ چڵی کاسەی کەلێکی پڕ لە شەونم کرد\nکە وەک ڕۆژ یار هەڵات بیکەن بەیەک دەفعە بە شاباشی\n\n\nئەمەندە لووتی بەرزە سەروی سەرکەش هەر دەڵێی یارە\nبەغەیری سێبەری قابیل نییە کەس بێتە ویڵداشی\n\n\nبە شیرین و لەتیفی بۆتە شاخی بێستوون گۆیژە\nمیسالی کۆهکەن شیرینی ئەرمەن بۆتە سەنگتاشی\n\n\nبەسواری چڵ بەتوندی گوڵ کە هات زانیم کە تێدەگلێ\nلە باغی عالەما جەولان دەبێ بکرێ بەهێواشی\n\n\nئەگەر ئەم باغە ئەهلی باغەبانی بێ بەهەشتێکە\nدەبێتە دۆزەخێ وەختێ نیزامی کەوتە دەس ناشی\n\n\nلە لانەی بولبولانا کوندەبوو بۆ شاخی لێدەڕوێ\nلە پەروازی شەهێنا بێ کە داڵاش کەوتووە لاشی\n\n\nلە تەبعی ئەهلی دڵدایە بەهاری بێ خەزان حەمدی\nگوڵستانێکی ڕەنگینی لە نووکی یەک قەڵەم تاشی"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "لە خوێنی خۆم کە نووسی پیری مەی فەرمانی ئازادی", "poem_description": "", "poem_text": "لە خوێنی خۆم کە نووسی پیری مەی فەرمانی ئازادی\nفەرەح کەوتە دڵی دەروێش و سۆفی کەوتنە شادی\n\n\nموحیببەتخانەیە دنیا خەریکی عەشقە مەوجوودات\nچ عوششاقی، چ مەعشووقی، چ شاگردی، چ ئوستادی\n\n\nوەکوو شیرین خەیاڵی کوهکەندی گەر دەبوو لەیلا\nلەگەڵ ئەو زوعفەدا مەجنوون دەکەوتە کاری فەرهادی\n\n\nبە دڵ ئەهلی دڵی پەیدا دەکا دنیا هەتا ڕۆژێ\nبە سەگ جەرگ و دڵی دێنێتەدەر هەروایە موعتادی\n\n\nبە پیری تازە سەوزی چی دەبێ نەخلی ئەمەل لاچوو\nهەناسەی بێ نەوایانت بەسە بۆ مەحو و بەربادی\n\n\nفەلاکەت مورشیدی ئەهلی موحیببەت بێ ئیتر حەمدی\nچ موحتاجە بە تەحسیل و سلووک و پیر و ئیرشادی"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "لەگەڵ عالەم کە دنیا دەستی تێکەڵ کرد وتی فەردی", "poem_description": "", "poem_text": "لەگەڵ عالەم کە دنیا دەستی تێکەڵ کرد وتی فەردی\nمەحاڵە بەم ژنە هەرجایییە تێکەڵ ببی مەردی\n\n\nنە پۆڵا و نە مس نرخی بڕشتی زیو و زەڕ ناکا\nبەڵێ مەقبوولی خاسە ڕوو سپی مەرغووبە ڕوو زەردی\n\n\nبرا کاری جیهان نەردینە شەشدەر بگرە دوو شەشتە\nئەمە شازە یەکێ بیکا بە هەپ یەک دەفعەیێ نەردی\n\n\nشکاندوویە ڕەقیب شیشەی شەرابی عەیشی ئەم خەڵقە\nبە پەنجەی ئەو نەبێ لەم ئاسمانە ناکەوێ بەردی\n\n\nدەوای ئازاری عوششاق و ڕەقیبان وەسڵ و هیجرانە\nبەڵێ نابێ لە دنیادا ببێ فەردێ بەبێ دەردی\n\n\nبە غەیری مەردی ساحێب سەفوەتی قەلبت نەبێ ئومێد\nکە لافاوم نەدی بشوا لەسەر ڕوخساری خۆی گەردی\n\n\nمەڵێن زۆری ئەبێتە واسیتەی کەم قیمەتی ئەشیا\nکە کاڵایی وەفا قاتە بە پووڵێ ناکڕن یەردی\n\n\nخەریکی ڕابیتەی فەرهاد و مەجنوونە شوکر عوششاق\nبەبێ حیکمەت نییە حەمدی کە بگرێ دامەنی هەردی"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "نامەردییە بە مەردێ ئەڵێن خەڵقی سەرچڵی", "poem_description": "", "poem_text": "نامەردییە بە مەردێ ئەڵێن خەڵقی سەرچڵی\nدڕکی نەبێ بزانە دەکا ئاخۆ گوڵ گوڵی\n\n\nئەم گوڵشەنی حەیاتە نە ڕەنگی دەبێ نە بۆ\nنەکرێ بە خوێنی ئاڵی جگەر فەرشی گوڵگوڵی\n\n\nگەر خۆت ئەناسی باسی ئەم و ئەو نەکەی دەخیل\nناچێتە جێی پڵنگەوە گورپە بە پڵپڵی\n\n\nپەروانە خۆی دەخاتە گڕی ئاگر و دەڵێ\nبێ نووری مەعریفەت دەکرێ قەت بەدڵ دڵی\n\n\nبەد بەختییە ڕەقیبی کە کردۆتە یاری یار\nدیوتە بزانە زوڵمەت و شوعلە بەتێکەڵی\n\n\nپرسیم لە مادەری زەمانە کە تۆ تەجرەبەت هەیە\nچ خۆشە پێی وتم نەفەسی زیندەگی کەڵی\n\n\nمەفهوومی شیعرەکانی نەبی حەمدی حەقیەتی\nبێ گوڵ دەکا لە سەحنی چەمەن فیسقە بولبولی"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "وەرنە سەیری ئەو بتە غەممازە کەوتە دلبەری", "poem_description": "", "poem_text": "وەرنە سەیری ئەو بتە غەممازە کەوتە دلبەری\nعالەمی عەشق و موحیببەت بوون لە ڕۆح و دڵ بەری\n\n\nبۆ شکارە باڵی ئەبرۆی دابەیەکدا چاوی باز\nدڵ کەوا کەوتە تەپ و کۆ هەر وەکوو کەبیکی دەری\n\n\nبشفڕن ناگەن بە گەردی دامەنی ئەو حوسنەدا\nمیسلی خۆر حوور و میسالی ماهتابان بێ پەری\n\n\nخۆر لە خەتتی ئیستیوا وەستا قیامی کرد کە یار\nنەک لە ئەرزیدا بنیشێ گەرد لە نەقشی سێبەری\n\n\nتا ویساڵ هەر قاعیدەی سووتانە ناری هیجری یار\nئاگری زەردەشتییە عەشقە حەکیمی ئازەری\n\n\nخاری گوڵ بۆ بولبولی بێ چارە هەر وەک نێزەیە\nوەک دەکا برژانگ لە جەرگی عاشقاندا نەشتەری\n\n\nسەیلی تالیع ئاشی دەوڵەت فیلحەقیقە خول دەدا\nعاقیبەت وەک دانە دەیکا هەر بە گەرد کەوتە بەری\n\n\nخۆت لە خۆ لادەر بە کوللی لابدەی چاکە ڕەقیب\nمار کە لاڕێکا نەکوژرێ نانەوێ بۆ کەس سەری\n\n\nفەتوەیی وەسڵی نەداوە موفتی ئایینی عەشق\nمەرگی هیجران چاترە حەمدی لە ژینی کافری"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "وەرە ئەی دڵ لە قوڕ نیشە لە هیجرانا کە قوڕ پێوی", "poem_description": "", "poem_text": "وەرە ئەی دڵ لە قوڕ نیشە لە هیجرانا کە قوڕ پێوی\nبڕێژە ئەی جگەر خوێنت کە موحتاجی دەم و لێوی\n\n\nسولەیمان حەشمەتە مووریچەیی ڕاهی عەشق ئەی دڵ\nوەرە ئەم مەعرەکەی نەفسە نگینت گەر هەیە و دێوی\n\n\nلە مەیدانی موحیببەتدا سەری خۆت کز کە وەک سەحرا\nکە فەرهادی عەشق دەرکەوت نەوەک فەرقت بکا کێوی\n\n\nمەتاعی شیعری من بەر ناکرێ لەم عەهدەدا ئەلبەت\nکە ببڕن قیمەتی ئەشیا بە ڕیشی دەوڵەتی خێوی\n\n\nئەگەر پشت ڕێشی باری میننەتی غەم بێ فەرەح حەقیە\nچ وەختێ ناوی بوو تا غەم نەهاتە ناوەوە نێوی\n\n\nبەشی ئەهلی موحیببەت گەر نەماوە غەم وەرە قاسیم\nدەروونی من ئەوا کەیلە ئەگەر کەییال و غەم پێوی\n\n\nجگەر بریان و دڵ برژاوی ناری فیرقەتە حەمدی\nتەلاشی چی دەکەی زاڵم وەرە بیخۆ کە بێ شێوی"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "وەکوو بیستت لە قەیسەر قەسر و کیسرا بۆ لە کەی خاڵی", "poem_description": "", "poem_text": "وەکوو بیستت لە قەیسەر قەسر و کیسرا بۆ لە کەی خاڵی\nلە دیوانی شەهنشاهان جیهانت دیوە کەی خاڵی\n\n\nلە مەرگی مومسیکانا فیلحەقیقە خەزنە بەخشە دەهر\nلەسەر سفرەی جیهان نابێ کە دەستی جوودی تەی خاڵی\n\n\nکە دڵ پڕ موددەعی دایم بترسێ چاکە نەک بڕژێ\nکە ناگیرێ دەمی مینا زەمانێ بوو لە مەی خاڵی\n\n\nوەرە ئەی دڵ لە ئەشغالاتی لایەعنی فەراغەت کە\nکە تەئسیری نییە ناڵە نەبێ دڵ میسلی نەی خاڵی\n\n\nخەراباتی موغان بێ ناڵەیی مەستانە وێرانە\nخەرابە خانەقایێ لە دەنگی زیکری حەی خاڵی\n\n\nملی مینایی ئەهلی موحیببەت مەگرە هەر وەک گەرد\nڕەقیب نەک وەک سەبو سڕڕی دەروونی بێ بەقەی خاڵی\n\n\nمیسالی وەعدی وەسڵە حیددەتی جانانەکەت حەمدی\nبەهاری نابێ دنیا بۆ لە دەنگی ڕەعدی دەی خاڵی"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "ڕەقیب بۆ بەزمی خەڵوەتمان کە هاتی", "poem_description": "", "poem_text": "ڕەقیب بۆ بەزمی خەڵوەتمان کە هاتی\nوەکوو دوومەڵ لە جێی ناسک دەراتی\n\n\nلە شەوقی ڕوومەتی ئاوا بوو ڕووزەرد\nقەمەر ئەی شەمس ئیتر تۆ بۆ هەڵاتی\n\n\nسەبات کێوی لە بن هێناوە سەیلیش\nبە دەریایێکی کردووە بێ سەباتی\n\n\nخزر بیدە بە عالەم شەربەتی مەرگ\nدەکا ئەمڕۆ بەهای ئاوی حەیاتی\n\n\nدەمت پڕ باسی نار و ماری وەیلە\nبچۆ واعیز کە تۆ هێندە بەزاتی\n\n\nدەمێکە ئینتیزاری تەوق و پێوەند\nدەکا دێوانەکەت بکرێ خەڵاتی\n\n\nکە وەک موو بێ سیرات گوڵزاری حوسنی\nدەلیلە جەننەت و زلفە سیراتی\n\n\nبە ڕەنگ و بۆ حەقیقەت دار گوڵێکی\nبە شەککەر خەندە وەک شاخی نەباتی\n\n\nبەراتە یا شەوی قەدرە کە جانان\nبە حەمدی ماچیدا مووچە و بەراتی"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "کە دنیا بێ بەقا بێ من لە ئومێدی ژیانم چی", "poem_description": "", "poem_text": "کە دنیا بێ بەقا بێ من لە ئومێدی ژیانم چی\nوجوودێکی نەبێ ڕۆحم لە جیلد و ئیستیخوانم چی\n\n\nبە بەرگی مەعسیەت ڕازایەوە نەفسم دەڵێی بووکە\nئەجەل نەقڵم دەکا تازە لە هێنانی ژنانم چی\n\n\nنەفەس تەعدادی ساعەی عومر ئەکا مەعلوومە مەحدوودە\nلە تەفرەی خۆم و ئەولادی فەقیر و ناتەوانم چی\n\n\nنەمان و مانی عالەم تابیعی وەختی موعەییەن بێ\nبە من چی مردنی دوژمن، لە مانی دۆستانم چی\n\n\nفەلەک گەر بێتە سەرپۆشی نەواقیس زاهیرە هێشتا\nکە فاریغ بم لە بێ عەقڵی لە پۆشانی عەیانم چی\n\n\nلە سەحنی کوڵخەنا عەیشم کە دائیم خاکساری بێ\nلە باسی چەهچەهەی بولبول لە بەزمی گوڵستانم چی\n\n\nوەفاتی کرد وەفا بۆیە حەیا تەرکی حەیاتی کرد\nبەچی دڵ خۆش بکەم فەرموو لە مەفتوونی زەمانم چی\n\n\nدەوامی نەگبەت ئیستیغنا دەبەخشێ عەینی وەک دەوڵەت\nچ باکم قەهری سوڵتانە لە لوتفی خوسرەوانم چی\n\n\nکە گوڵزاری ئەمەل وشکە نەبارێ با ئیتر باران\nبەهارێکم نەبێ حەمدی لە ڕووزەردی خەزانم چی"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "ئەگەر مەقسەد مووەققەت وەسڵە یارم دلبەری ناوێ", "poem_description": "", "poem_text": "ئەگەر مەقسەد مووەققەت وەسڵە یارم دلبەری ناوێ\nئەگەر شاهی بە نامی بێ سەرم قەت ئەفسەری ناوێ\n\n\nتەرازووی عەنبەرە زلفی جەواهێراتە دەفرۆشێ\nبە کێشانی برۆ دیارە کە ئەم سەر ئەو سەری ناوێ\n\n\nدڵ ئاوێنەی جەمالی تۆیە ژەنگی هیجرەتی هێنا\nبە ئاوی وەسڵ ئەگەر بیشۆی ئیتر خاکستەری ناوێ\n\n\nلە کۆڕی عاشقانا پەرچەمی هێنایە سەر کوڵمی\nوتی عوودە لەسەر پشکۆ دەسووتێ مەجمەری ناوێ\n\n\nوەرە بشکێنە ساقی ساغیر و هەڵبگرە شووشەی مەی\nکەسێ مەستی نگاهت بێ شەرابی کەوسەری ناوێ\n\n\nکە کەوتە جیلوە ئەو ماهە بە بەرگی تاقەوە زانیم\nفەلەک هەڵنایەنێ مانگ و لیباسی ئەختەری ناوێ\n\n\nبە نەوعێ ئابڕووی ئەرزی تکا تۆفانی لێهەڵسا\nلەسەر کەشتی خەجاڵەت نەوعی غیرەت لەنگەری ناوێ\n\n\nمەڵێ گوللەی عەدو چونکە خەتەرناکە خەتەر ناکا\nپەس و پێشی نییە تیری مەلامەت سەنگەری ناوێ\n\n\nلە ئەوجی میحنەتا تەبعم وەکوو تەییارە تەییارە\nشەرارەی ئاهە بەنزینی ئیتر باڵ و پەڕی ناوێ\n\n\nکەسێ هەڵسا بە جارێ بێ شکە هەنگامی کەوتنیە\nکەشیش و جاف و سەرگەڵووی دوو ڕوویی پشدەری ناوێ\n\n\nشەلی کەوتە گەلێ جێ ما قەلێ خێلێکی ڕووڕەش کرد\nشەل و قەل خادیمی ئەفکاری ئەو بن مەسدەری ناوێ\n\n\nقەڵەم بەم باسە حەیفە حەمدی ئالوودە دەکەی بەسیە\nکە میللەت موشتەقی ئەفعالی بەد بێ مەسدەری ناوێ"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "ئەگەر گوڵ بێت و شێوەی ڕوومەتی جانانە بنوێنێ", "poem_description": "", "poem_text": "ئەگەر گوڵ بێت و شێوەی ڕوومەتی جانانە بنوێنێ\nدڕک دەگرێ گریبانی سەراسەر یەخخە ئەدڕێنێ\n\n\nئەگەر مەستی نیگاهێ بێتە سەیری مەجلیسی عوشرەت\nسەری ساقی و ملی مینا بە بەردی تەعنە دەشکێنێ\n\n\nبە شەو زلفی لەسەر ڕوومەت کە لادا ڕۆژێ هەڵدێنێ\nبە ڕۆژ بیخاتە سەر ڕوومەت بەسەر ڕۆژایە شەو دێنێ\n\n\nقیساسم کەوتەسەر من قاتیلی عەشقم بە ڕیسوایی\nحەیاتی عالەمی تێدایە خوێنم بێت و بڕژێنێ\n\n\nبە مەیلی سەردەوە وەک ئاگرێ بەربوویە عومری من\nدەخیلت بم ئەگەر وریا نەبی عالەم دەسووتێنێ\n\n\nئیلاهی شانە لەت لەت بێ سەری ئەو پەرچەمە خاوە\nئەمەندەت پێچ و تاب داوە خەریکە دڵ بخنکێنێ\n\n\nقسەی شامی فیراقی خۆت بکە نەک باسی زلفی یار\nخەیاڵێکی گوڵی ئاڵۆزە حەمدی ڕشتە ئەپسێنێ"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "ببڕین وەرە با لەم غەزەلە تازە کەوایێ", "poem_description": "", "poem_text": "ببڕین وەرە با لەم غەزەلە تازە کەوایێ\nبەو شەرتە کە بیکەیتە بەر ئەم جەژنە کەوایێ\n\n\nبیماری موحیببەت هەموو دەم مونتەزیری تۆن\nدامەن بتەکێنی کە لەگەڵ تۆزێ دەوایێ\n\n\nگوێ بگرە لە ناڵەم وەکوو نەی وایە موغەننی\nهەنگامی نەوایە ئەجەلم وەختە نەوایێ\n\n\nلەم زیندەگییە مردنەکەم چاترە ئەمڕۆ\nبێ شەوقە چراکەی ئەمەلم هەر بە هەوایێ\n\n\nجەرحی جگەرم خۆ نەکرا چاری بە حیکمەت\nبۆ چاری منی خەستەیی بێ چارە ئەوایێ\n\n\nئەم بەختە کوا نووستووە هەڵسانی ئەگەر بوو\nمەعلوومە جەنازە وەکوو نووستوو لە خەوایێ\n\n\nئەمڕۆ بە تەمای هاتنی دلبەر مەبە حەمدی\nبەختم ڕەشە ئەو ڕۆژە بەدایم لە شەوایێ"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "بە سەد فەرزانە دێوانەیی زنجیری گێسوویێ", "poem_description": "", "poem_text": "بە سەد فەرزانەیە دێوانەیی زنجیری گێسوویێ\nئەدا ناکا لە حەڵقەی زلفییا شوکرانەیی موویێ\n\n\nکە نەیبێ چاو و ئەبرۆ و خاڵ و خەت و پەرچەم و زلفی\nبەخۆر تەشبیهی ئەو حوورە مەکەن بۆ خاتری ڕوویێ\n\n\nبەرەو ئەبرۆ عەجەب خاڵی دەمی کردوویە تەسویری\nلە حاڵی ئیعتیکافا بێ لە کەعبە بەچە هیندوویێ\n\n\nهەموو گوڵزاری تەبعم پشکنی بۆ شوبهی ڕوخسارت\nوتی سێوێکی لاسوورە منم پڕ چنگی ئەبروویێ\n\n\nعومر کورتن نەفامان دڵ خەیاڵی سوحبەتی زلفە\nلە حەڵقەی داوی سەییادا ئەکا هێلانە ئاهوویێ\n\n\nلە بازاڕی عەشقدا قیمەتی ئەشیا بەڕێکەوتە\nبە لاقە کوللەیە نابێ کە بەعزەن دەست و بازوویێ\n\n\nغەزەلیاتی کە تان و پۆی لە باسی زلف و پەرچەم بێ\nبە دڵ هەر زیندووە حەمدی بە ڕێکا گەر چی مردوویێ"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "بەهای یەک کلکە توورە گەر کلی تووری بە کلتوورێ", "poem_description": "", "poem_text": "بەهای یەک کلکە توورە گەر کلی تووری بە کلتوورێ\nبەری بۆ ئاهوویێکی مەستی نازی دیدە مەخموورێ\n\n\nبە زەننار و چلیپا بۆ چی مل نادەم کە وەک زلفە\nلە سەبحە و تەیلەسانم چی ژنانە موو و بەرموورێ\n\n\nبە ئومێدی وەفا عاشق ژیا ئاخر جەفا کوشتی\nبە دوو دیدەی فەلەک نەیدی وەک ئەو بێ چارە مەغدوورێ\n\n\nلەبەر قاپی خەراباتا قەلەندەر مەشرەبێ دەیوت\nئەسەف پیری موغان ئەم جێگەیەی داوە بە مەستوورێ\n\n\nبەسە بۆ خاریقەی بەدبەختی من دۆزینەوەی یارێ\nنە دین و ئایینێکی بێ، نە قانوون و نە دەستوورێ\n\n\nلە خیلقەتیایە ڕیحلەت وا ئەزانم پیرەزاڵی دەهر\nنەوەک تۆ دلبەری دینی نە میسلی پیلەتەن پوورێ\n\n\nلە چینی پەرچەما تۆمار و توڕڕەیی نایە سەر خاڵی\nوتی با ئەم حەبەشزادەش لە چینا بێتە فەغفوورێ\n\n\nکە ماری زلفی حەڵقەیدا لەسەر گەنجینەیی لێوی\nوتم بەم نەوعە با قاڕوون دەرێنێ گەنج و گەنجوورێ\n\n\nقسەی عوششاق و تۆ هەروەک قسەی فیرعەون و مووسایە\nئەگەر بووبێ لە فیرعەونا میسالی ئێوە مەغروورێ\n\n\nجەفای ئەو شۆخە وەک شەوقی قەمەر حەمدی جیهانگیرە\nبەڵێ عەنقایە چاوت کەوت لە عالەمدا بە مەسروورێ"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "خودا دوو گوێی بە تۆ داوە و زمانێ", "poem_description": "", "poem_text": "خودا دوو گوێی بە تۆ داوە و زمانێ\nدوو ببیێ یەک بڵێ سریەی زمانێ\n\n\nدوو مەجلیس بۆ ئیدارەی یەک وجوودە\nچەپ و ڕاستی ئەوێ زانی دەزانێ\n\n\nئەگەر نەیکەی بە ڕاستە و چەپی ئەتفال\nقەراری چەپ دەبێ ڕاستت نەزانێ\n\n\nفەسادە دڵ ڕەئیس نەبوایە دەیکرد\nمەجالیس لەم وجوودە خۆش گەڕانێ\n\n\nجیهان وا چوو وەهایە وا دەبێ بێ\nنە سەر بێ پێ، نە پێ بێ سەر دڕانێ"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "خوێنی چاوم وا خرۆشاوە خەریکە سەربەرێ", "poem_description": "", "poem_text": "خوێنی چاوم وا خرۆشاوە خەریکە سەربەرێ\nئیحتیمالە بەم کوڵی گریانە ڕیشەی دڵ بەرێ\n\n\nدڵ نەبێ چیمە لە بەحری عەشقی یاری بێ وەفا\nهەڵدڕێ ڕەببی وەکوو ماسی بە نووکی خەنجەرێ\n\n\nعاشقی ئەمڕۆ لە دنیادا نەمابوو نەوعی تۆ\nگەر بە بێ ڕەحمی دەبوو شۆخی قەشەنگی دلبەرێ\n\n\nنازی ئەرزی بۆ نەکێشێ ئەوجی ئیعلایی فەلەک\nکەی بە سنگی خۆیەوە دیویە وەکوو تۆ ئەختەرێ\n\n\nبێرە خەندە غونچە قیڕووسیا وەکوو گوڵ شەق دەبا\nبا ئەمەندە بگری بولبول تا وەکوو گیانی دەرێ\n\n\nخاڵییە دنیا لە مەرد و تاقەتی سەودا نەما\nبێتە مەیدانی موحیببەت ماوە گەر تەنها سەرێ\n\n\nتۆ خەرامان بێرەوە دەڕوا جەهەننەم عالەمێ\nسەد هەزاری هەر وەکوو حەمدی لە دەوری تۆ گەڕێ"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "دڵ دەزانی بۆ لە شوعلەی کوڵمی لەیلا ناگەڕێ", "poem_description": "", "poem_text": "دڵ دەزانی بۆ لە شوعلەی کوڵمی لەیلا ناگەڕێ\nتا نەسووتێ عەیبە پەروانە لە لەمپا ناگەڕێ\n\n\nزلف و ڕوومەت کفر و ئیمانە بە شەرعی عاشقان\nدڵ لە مزگەوت دەستی ششت و بۆ کڵێسا ناگەڕێ\n\n\nغولغولەی هیجرە نیشانەی زەمزەمەی ڕۆژی ویساڵ\nتا سەبو قولقول نەکا مەعلوومە سەهبا ناگەڕێ\n\n\nبێ سەرە سەرو و سنەوبەر بێ بەرە قەدری نییە\nبۆیە وەستاوە لە دەوری قەددی ڕەعنا ناگەڕێ\n\n\nپڕ لە عەشقی تۆیە خۆشی هەر لە دنیا لانەدا\nبەر شەقی دە هەر سەرێکە بێ دوو سەودا ناگەڕێ\n\n\nمن زەعیفم دەردەچێ نەفسی قەوی باقڵ لە دەست\nتۆ پەتی کە ئەم سەگە چونکە بە هەودا ناگەڕێ\n\n\nچی لە کل کا گەر گڵی دەرگانەکەی تۆی دەس کەوێ\nبۆ جەواهیر سورمە ئەلبەت چاوی بینا ناگەڕێ\n\n\nچوویە گوڵشەن ئابڕووی گوڵ بۆیە یەکجاری تکا\nعادەتا کوێرێکە نێرگس مەست و شەهلا ناگەڕێ\n\n\nدەک خودا وەرگێڕە ئەم چەرخە لەبەر بێ هیممەتی\nقەت بە مەیلی ئەهلی هیممەت دەوری دنیا ناگەڕێ\n\n\nعاشقی مەهجوورە حەمدی تۆ مەپرسە حاڵی ئەو\nعەهدی کرد بێ یادی تۆ ئەو دەشت و سەحرا ناگەڕێ"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "دەکێشێ نەقشی شیرینت هەتا پەنجەم قەڵەم دەگرێ", "poem_description": "", "poem_text": "دەکێشێ نەقشی شیرینت هەتا پەنجەم قەڵەم دەگرێ\nبەبێ فیکرت نییە قەلبم هەتا گۆشەی عەدەم دەگرێ\n\n\nلەگەڵ یارا ڕەقیبم دی وەکوو زەحمەت لەگەڵ ڕەحمەت\nلە زوڵماتا ئەدا شوعلە غەزەب هەر بۆ کەرەم دەگرێ\n\n\nبە حیکمەت چاکە بیستوومە بسووتێ عەنبەری ئەشهەب\nبە بۆنی زلفەوە جانا دڵم دەردی وەرەم دەگرێ\n\n\nچ حاجەت بێمە سەر باسی ویساڵت چەندە موشتاقم\nدەمی دەشکێ قەڵەم، کاغەز ئەمەندەی کە ڕقم دەگرێ\n\n\nمەقامی عالیی تا بێ عوزاری تۆیە بۆ خاڵت\nدەڵێی فیرعەونە نەشئەی خۆی لە گوڵزاری ئیرەم دەگرێ\n\n\nدەکا ئیعلانی مردن موو بە موو ڕیشی سپی تازە\nلەبەر چاوی ئەجەل نەفسم سەگێکە ئێستە دەم دەگرێ\n\n\nبە ڕەنگی زەردەوە عاشق ئەگەر یاقووتی ئەسفەر بێ\nبە غەیری تۆ کڕیداری نەبێ قەدری بەکەم دەگرێ\n\n\nشەهیدی عەشقە حەمدی لازمە بیبێ عەلاماتێ\nلەسەر ئەم ڕووپەڕە یەک مەسرەعی کەڵکی عەلەم دەگرێ"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "غەیری ئەم سیانە لە گوڵشەن مەنعی من ناکا کەسێ", "poem_description": "", "poem_text": "غەیری ئەم سیانە لە گوڵشەن مەنعی من ناکا کەسێ\nباغەوان یەک، بولبولان دوو، خاری دامەنگیر سێ\n\n\nسێ بەڵایە وا منی شێت و لەت و پەت کردووە\nچاوی یەک، ئەگریجە دوو، ئەبرۆیی وەک شمشێر سێ\n\n\nکوشتە و دڵ پڕ لە داغ و بەستەیی سێ کافرم\nخەتتی یەک، خاڵی سیەه دوو، گێسوویی زنجیر سێ\n\n\nزار و دڵخون و جگەر کون کون بویی ئەم سێ شتەم\nخەندە یەک، دوو لێوی دوو، موژگانی هەر وەک تیر سێ\n\n\nوا ئەزانم بەرکەسی ناخەن بەهەشتیش سێ گروه\nعەشقییا یەک، سائیلان دوو، مورشیدی ڕەنگ پیر سێ\n\n\nئەم سیانە نایەڵن بمرم لە کۆیی دلبەرا\nتەعنە یەک، تەزویر دوو، زەردەخەنەی تەحقیر سێ\n\n\nمانیعم سیانە کەڕ و لاڵم ئەکەن وەختی ویساڵ\nشەوقی دڵ یەک، نازی یار دوو، پەنجەیی تەقدیر سێ\n\n\nتا ببن ئەم سیانە لوتفی قەت لەگەڵ حەمدی دەبێ\nکیبری ئەو یەک، زیللی من دوو، فیتنە و تەزویر سێ"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "قەمەر ڕەنگی لە ڕوو دەبڕی کە بکرێ باسی ڕوخسارێ", "poem_description": "", "poem_text": "قەمەر ڕەنگی لە ڕوو دەبڕی کە بکرێ باسی ڕوخسارێ\nکە نەیبێ کوڵمی هەر وەک گوڵ کڵافی میشکی تاتارێ\n\n\nمەلەک لەم ئاسمانانە کە مەشغوولی چراخانن\nلە عوششاقا بە تاریکی دەڵێن نەک مابێ بیمارێ\n\n\nلە شارا جێی نەما مەجنوون لەبەر ئەحواڵی بەدمەستی\nبە پیاڵەی دیدەیی لەیلا کە نۆشی فەرموو سەر شارێ\n\n\nلەبەر پێی شەوقی فەرهادا لە کاهێ کەمترە کێوێ\nکە بولبول نێزە نابینێ لە گوڵشەندا بەقەد خارێ\n\n\nسحوورم قورسی ڕۆژی ڕوومەتی بوو ئەم سبەینێیە\nچ خۆشە گەر بمێنم مەغریبیش بیکەم بە ئیفتارێ\n\n\nشوکر شاخی جنوون کەوتە چرۆکردن لە کەللەمدا\nئومێدم بەردەبارانە ئەگەر زوو بۆم بدا بارێ\n\n\nبەبێ یار و دیاریدا دیاری داوە مەحروومم\nئەوانەی بەختییان یارە یەکی کەوتۆتە دووی یارێ\n\n\nلەبەر کۆیی خەراباتا بەگەردی گەر حیسابم کەن\nوەکوو کل گەر لە چاوم کەن بە تەکیەم من نییە کارێ\n\n\nلە ڕووتا من کە زەنناری زلف بەستم لە تار و مار\nچ پەروامە خەلیلی عەشق ئەکا دۆزەخ بە گوڵزارێ\n\n\nخودا قودرەت بە خوێنی جەرگ و دوودی ئاه و ئەشکمدا\nچ موحتاجم بە گوڵزار و خیابان و بە جۆبارێ\n\n\nلەبەر فریادی فەرهادا دەناڵێ بێستوونی چەرخ\nکە چی شیرین نییە ئەی دڵ بکەین گەر ئێمە هاوارێ\n\n\nبە ناحەق من، بە حەق مەنسوور دەبێ بکرێ بەسەر دارا\nحەق و ناحەق نییە مەقسەد عەشق لازمیە سەردارێ\n\n\nقسەی خۆی بردە سەر ئەو شۆخە حەمدی بۆ چی بێ شەرتە\nکە شەرتی کردبوو نەیکا لەگەڵ کەسدا وەفا جارێ"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "لە بورجی پەرچەمی کێدایە بەرقی داوە لاجانگێ", "poem_description": "", "poem_text": "لە بورجی پەرچەمی کێدایە بەرقی داوە لاجانگێ\nلە سوبحی سادقیش بەڵکە سپیتر بوو کە شەو دانگێ\n\n\nخودا حافیزی بێت بڕوا لە چاوما عەکسی گیراوە\nکە ڕۆژ ئاوا ببێ بۆخۆم هەڵی دێنم وەکوو مانگێ\n\n\nهەزار بانگی بە ناحەقدا موئەززین باقییە هێشتا\nکە مەنسووریش بەسەر دارا ئەکەن بیدا بە حەق بانگێ\n\n\nکە چاوی هەڵبڕی مومکین نییە بەندی جگەر نەبڕێ\nهەزار نەشتەر لەلام وایە نەکا تەئسیری برژانگێ\n\n\nزەمانێکە بە ڕۆژووم بەو ئومێدەی هەر دەڵێم بیکەم\nلە قورسی ڕوومەت و عەننابی لێوت بەڵکە بەربانگێ\n\n\nهەموو ئەعزای دەمە بۆ گرتنی یاران ڕەقیب یاڕەب\nلە دەریای خوڵقەتا نابێتەوە بەو نەوعە قرژانگێ\n\n\nلە تاعوون و وەبا بێ باکە لەوساوە فەلەک حەمدی\nهەناسەی سەردی تۆ ئەیدا بە دووکەڵ کوللی شەو قانگێ"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "لە بەر قاپی خەراباتا کە وەک ڕەعد نەعرەدا مەستێ", "poem_description": "", "poem_text": "لە بەر قاپی خەراباتا کە وەک ڕەعد نەعرەدا مەستێ\nلە غەیب بەرقی ئەدا بۆ مووددەعی تیغی لەسەر دەستێ\n\n\nحقووقی بولبولانیش چوو لەناوانا جەنابی گوڵ\nکە گوێی وەک ئەو نیگارەی ناوەتە ژێر دەستی بەردەستێ\n\n\nلە باڵا ناگرێ جێگەی لە دامەندا ببێ گەردم\nکە تا باڵانشینی بێ بەڵا ناگاتە سەر پستێ\n\n\nچ سەربەستە ئیلاهی ئەم ستەمکارە لە قەتلی من\nبە مووسا باوەڕم نایە کە فیرعەون وا کەمەر بەستێ\n\n\nبەدەست دەرخستنی دنیای کە شێواند ڕوومەت و قامەت\nکە دەرخا ڕەنگە هەر ڕۆژی قیامەت بێ حەشر هەستێ\n\n\nوشک هەڵهاتووە لێوم وەکوو پووش و هەناسەی سەرد\nمیسالی بەردە ئاهم ئاگرێ دێنێ وەکوو ئەستێ\n\n\nگەلێ حەمدی خودام کرد وەعدی وەسڵی خستە سبحەینێ\nگەر ئارامی ببێ ڕۆحم دڵم ئەم موددە ڕاوەستێ"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "لە من با دڵ وەکوو دنیا هەتا مەحشەر تەوەللا بێ", "poem_description": "", "poem_text": "لە من با دڵ وەکوو دنیا هەتا مەحشەر تەوەللا بێ\nوەکوو مەجنوون دڵ و دنیا فیدایی چاوی لەیلا بێ\n\n\nوەرە مەستانە بۆ گوڵشەن بە مەخمووری نیگاهێکە\nبە کوێری چاوی نێرگس جا لەمەولا مەست و شەهلا بێ\n\n\nبەیادی قامەتت دایم خەریکی ئەم خەیابانەم\nلە جەولاندا ئەڵێم بەڵکە یەکێ هەمڕەنگی باڵا بێ\n\n\nدەمی تۆ و غونچەیە ئەسبابی دڵتەنگی من و بولبول\nکە یاری فەیز بەخشە هەر وەکوو گوڵ ئاڵ واڵا بێ\n\n\nوەرە جانا بە تاریکی خەریکی خاتیمەی عەشقم\nبەڕووتی ڕوومەتت بنوێنە با شەمعی موتالا بێ\n\n\nبە سەهلی دەم لە ئەسراری دەمی نامەرد مەدە حەمدی\nنەپشکووتوو کە نەبووە غونچە پڕ لوئلوئی لالا بێ"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "لەم مەسافی عەشقەدا عاشق دەبێ بێ سەر کەوێ", "poem_description": "", "poem_text": "لەم مەسافی عەشقەدا عاشق دەبێ بێ سەر کەوێ\nداری مەنسوورە بەبێ حەق کێ هەیە بێ سەر کەوێ\n\n\nئارەزووی قەتلت کە کردم شیر و تیرت بۆ چییە\nکافییە موژگان و ئەبرۆت گۆشەیێکی دەرکەوێ\n\n\nدڵ کەناری گوڵگوڵی کردم بە خوێنی ئاڵ و گەش\nبەڵکە جارێ بێتە سەیری بەر دڵی دلبەر کەوێ\n\n\nڕەببی مووی لێبێ زمانم زیکری زلفی تۆ نەکا\nگەر دەمم بێ باسی تۆ بێ بەردەمی ئەژدەر کەوێ\n\n\nبۆ بەڵا بێ ڕووبەڕووی تۆ بێ دوو چاوم حازرە\nئەو خسووفەی بۆ قەمەر دێ با لە دوو ئەختەر کەوێ\n\n\nزلفەکانت کەوتە سەر ڕوومەت بە بۆنی خستووم\nدەستە دەستە عود و عەنبەر وەک سەری مەجمەر کەوێ\n\n\nدوودی ئاهی خەستەگان و دەردی فیرقەت یەک نەکەوت\nخەرمەنی عومری ڕەقیبان بەڵکە بەر ئاگر کەوێ\n\n\nدەردی گرتووە نەخلی عومرم بۆ ئەڵێن بەرناگرێ\nکێ بەری نەخلی مورادی سیححەتە بێ بەر کەوێ\n\n\nمن نەخۆشیم گرتووە بمری بەری نادەم ئیتر\nدوور لە تۆ زەحمەت دەدا با لەمسەر و لەوسەر کەوێ\n\n\nمونکیرت زۆرە وەرە حەمدی بنێرە کوورەوە\nکۆمەڵێ لەعل و جەواهیر تا لە جێی ئەخگەر کەوێ"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "لەگەڵ ڕوومەت برۆت هاتۆتە مەیدان و جەدەل دێنێ", "poem_description": "", "poem_text": "لەگەڵ ڕوومەت برۆت هاتۆتە مەیدان و جەدەل دێنێ\nهیلال و خۆر لە مەغریبدا نموونەی ئەو مەسەل دێنێ\n\n\nبەبێ نووری جەمالت دیدە لێڵایی بەسەر دادێ\nبەبێ سورمەی غوباری ڕێگەکەت ئەلبەت سەبەل دێنێ\n\n\nسەبا ڕەحمت ببێ بەسیە پەرێشانی مەکە پەرچەم\nبە تەشویشی دەخیلت بم، شعووری من خەلەل دێنێ\n\n\nبەحەق حەقی جەنابی بولبولە نۆشینی عەتری گوڵ\nدراوە ئێستە بەو مێشانە وا تۆزی عەسەل دێنێ\n\n\nکە وەستا مۆرەیی تاڵیع لە خانەی هەشتەما زانیم\nتەنەزوولمە لە کورتیدا شەمس ڕوو بۆ حەمەل دێنێ\n\n\nدەکا سوڵحی عوموومی هەر بە یەک توڕڕە سەری زلفت\nبە تەحریکی موژە چاوت کەچی حەربی دووەل دێنێ\n\n\nبە حیکمەت ناکرێ بیماری ئولفەت حەمدی یا چارە\nنەسیمی کۆیی جانانە کە دەرمانی عیللەل دێنێ"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "نیمە یارایی نیگاهی غەین و میم و زێ و هێ", "poem_description": "", "poem_text": "نیمە یارایی نیگاهی «غەین و میم و زێ و هێ»\nغەمزە دڵدۆزە لەتم کە تۆ بە «شین و یێ و ڕێ»\n\n\nشیری ئەبرۆت یەک ئیشارەی بۆ منی شەیدا بەسە\nتیژە چونکە داویە کوورەی موحیببەت «ئەلف و بێ»\n\n\nئابی تیغت دیارە ئاوی زیندەگانی تێکەڵە\nکوشتەگانت زیندوون تا ڕۆژی «حێ و شین و ڕێ»\n\n\nحەشرە هەستاوە لە عالەم قاپی تۆبە داخرا\nغولغولەی عالەم کە گەییە ئەوجی «چێ و ڕێ و خێ»\n\n\nچەرخی کەچ ڕەفتارە باقڵ دەورەیێکی تر ئەدا\nپڕ زەهر کا جامەکەم وەک «شین و ڕێ و بێ و تێ»\n\n\nشەربەتی مەرگی لە ئاوی زیندەگی پێ خۆشترە\nوەعدەیی وەسڵی نەدەیتێ «حێ و میم و دێ و یێ»\n\n\nحەمدی تاکەی هەر بناڵێنی لەژێر باری غەما\nبۆ چی نابێ ئەی سەنەم ڕەحمت بەویشا جاری بێ"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "نەپشکووت ئەو دەمە وامایەوە ئەشکالی دڵ جارێ", "poem_description": "", "poem_text": "نەپشکووت ئەو دەمە وامایەوە ئەشکالی دڵ جارێ\nدە چیبکا غولغولەی بولبول نەگاتە سەمعی گوڵ جارێ\n\n\nڕەقیب و دلبەری دنیا بەیەک سک هەر دەبێ بووبێ\nگوڵێکی بێ دڕک دیوتە کە بێتە دەر لە چڵ جارێ\n\n\nلە زلفی ئەو بتەم زەننارە بێ باکم لە نار و مار\nسەرو ئازادی کرد قومری کە تەوقی کردە مل جارێ\n\n\nبە باسی جیلوەی ئەو ڕوخسارە نابێ دڵ مونەووەر کەم\nکە دڵ فانۆسی یارانە نەوەک بێ موشتەعیل جارێ\n\n\nچ لازم مەنعی ئەو دنیا پەرستە موددەتولعومری\nلە ئەفعالی قەبیحی خۆی نەبووبێ مونفەعیل جارێ\n\n\nکە دەستی گەییە قەبزەی تیغی ئەبرۆی چاوی خومماری\nوتم حیفزی بکەی ڕەببی لە فیتنەی مەستی کل جارێ\n\n\nبەجێیە کوشتنی عاشق ڕەقیب ئەمما لە حورمەتدا\nوتی سەبرت ببێ جارێ ببم بەڵکو خەجڵ جارێ\n\n\nمەگەر گەردم خەیاڵی عالەمی دامەن بکا حەمدی\nلە ڕێی وەسڵا نەبوو نەشکێ بەجارێ پێ و پل جارێ"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "پڕی نووری موحیببەت کا کەسێ ویستی دڵی نەشکێ", "poem_description": "", "poem_text": "پڕی نووری موحیببەت کا کەسێ ویستی دڵی نەشکێ\nبەبێ ئاگر تەیارە فەرموو بفڕێت و پەلی نەشکێ\n\n\nبە بەر کۆیی خەراباتا نەچن نامەرد بەبێ سوجدە\nبەبێ تەقڵە بەوێدا مەل دەبا بفڕێ و ملی نەشکێ\n\n\nلە بەزمی عالەما خەندانی وەک گوڵ گەر مولایم بێ\nدڕک نابێ لە دامەن هەڵچەقێ لووتی چڵی نەشکێ\n\n\nکە دەستی نایە مل شیشە وتم ساقی غەزەبناکە\nقەدەح دڵ پڕ نەبێ زەحمەت بەریدا قولقولی نەشکێ\n\n\nمەمەڕڕی ناسک ئەندامانە کووچەی حەزرەتی جانان\nئەگەر چوو ڕووڕەشی نابێ میسالی قەل قوولی نەشکێ\n\n\nوەرە جانا لە ڕەغمی باغەوان ڕوویێ لە گوڵشەن کە\nلە مەیدانی چەمەندا حەیفە تیپی گوڵگوڵی نەشکێ\n\n\nئەوانەن مەرد کە عوریانی بە بەرگی عارییە نادەن\nژنە عاری کە بەر کرد تا دەقاقی سەرجلی نەشکێ\n\n\nدەمی خۆت بگرە بەردە دەس لە داوێنم ڕەقیب بەسیە\nکەساز سازندە بوو نابێ دەم و لووتی تەلی نەشکێ\n\n\nلە حەمدی گەر ڕەقیب خۆی لانەدا یار قەهری لێدەگرێ\nئەوەندە غونچە ناپشکوێ هەتا دڵ بولبولی نەشکێ"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "چاکەم لە کەس نەدیوە برا مەرحەبا نەبێ", "poem_description": "", "poem_text": "چاکەم لە کەس نەدیوە برا مەرحەبا نەبێ\nچی دەردەچێ لەکیسە قسەی سادە با نەبێ\n\n\nبیستوومە یەک شەوە بە شەوی پێگەیشتوو تۆ\nیەک ساعەتەی لە یەک دەقیقە بترسە پەیا نەبێ\n\n\nدڵ کەوتووە بە بۆنی سەری زلفی عەنبەرت\nبەو بۆنە کەس نەکەوتووە بادی سەبا نەبێ\n\n\nوەبزانە ئێستە وەسڵتە ئەگەر عەشقە ڕەهبەرت\nزاهید ئەگەر موحیببەتەکەت بۆ ڕیا نەبێ\n\n\nئەو سەربڕینی پەرچەمە بێ شک لەبەر ڕووە\nزوڵمەت قەباحەتی چییە ئاخر زیا نەبێ\n\n\nڕوو ڕەش ببی ڕەقیب خودایا ببی بە بەرد\nئەمما محەک نەبی بەوە قیڕووسیا نەبێ\n\n\nحەمدی ڕەئیسی مەجلیسی دەرد و غەمە ئەسەف\nجێگەی دیارە دەوڵەتی ئەو با جیا نەبێ"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "یا موحەممەد ڕووڕەشی دەرگانەکەی تۆم تۆبە بێ", "poem_description": "", "poem_text": "یا موحەممەد ڕووڕەشی دەرگانەکەی تۆم، تۆبە بێ\nهەرچی هەم بێ شک سەگی ئاسانەکەی تۆم، تۆبە بێ\n\n\nزەڕڕەیێ شوعلەی جەمالت کائیناتی کردە نوور\nهەر وەکوو زەڕڕە منیش پەروانەکەی تۆم، تۆبە بێ\n\n\nئەنبیا هەر کەس بە ئوممەتیانەوە وەک من دەڵێن\nئینتیزاری هیممەتی مەردانەکەی تۆم، تۆبە بێ\n\n\nناسیخی جوملە کیتاب و جامعی جوملە کیتاب\nکافریش بم عاشقی قورئانەکەی تۆم، تۆبە بێ\n\n\nسەیری ئەعمالم دەکەم دایم فیغان و ناڵەمە\nگەر موفەڕڕەح بم لەسەر پەیمانەکەی تۆم، تۆبە بێ\n\n\nهەر بە ئانێ کاشفی سیڕڕی سەماوات و مەلەک\nمن وەک ئەفلاک و مەلەک حەیرانەکەی تۆم، تۆبە بێ\n\n\nخاتیمەت کێشا بە فەرمانی هەموو پێغەمبەران\nمن وەکوو مەهدی لەسەر پەیمانەکەی تۆم، تۆبە بێ\n\n\nجەژنی قوربانە قەسابیش حازرە خۆزگەم بە خۆم\nخۆم و ئەولادم هەموو قوربانەکەی تۆم، تۆبە بێ\n\n\nبێ کەس و حەیران و سەرگەردانە حەمدی وەک عەرەب\nالأمان دەستی من و دامانەکەی تۆم، تۆبە بێ"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "یا ڕەسوولەڵڵا زەلیل و دڵ حەزینم ڕەحمەتێ", "poem_description": "تێهەڵکێشی سوورەتی فاتیحە", "poem_text": "یا ڕەسوولەڵڵا زەلیل و دڵ حەزینم، ڕەحمەتێ\nموستەمەند و بێ قەرار و بێ قەرینم، ڕەحمەتێ\n\n\nڕاحەتی قەلب و وجوود و عیززەتی نەفسم نەما\nوەختی مەرگە حافیزی ئیمان و دینم، ڕەحمەتێ\n\n\nدادخواهی مەحشەر و پشت و پەناهی موئمینان\nهەمنشینی زاتی دنیا ئافەرینم، ڕەحمەتێ\n\n\nبا بە «بِس٘مِ اللهِ الرَّحمنِ الرَحیم» دەس پێ بکەم\nچونکە تینووی ڕەحمەتم دڵ ئاگرینم، ڕەحمەتێ\n\n\nکائینات «الحَمدُ لِلّه» پڕ لە نووری ڕوویی تۆ\nئەی حەبیب و یاری «رَبِّ العالَمین»م، ڕەحمەتێ\n\n\nئەی وجوودت مەنبەعی ئەڵتافی «رَحمٰنِ الرَحیم»\n«مَالِکِ»ی ئیعجازی شەمسی «یَومِ الدِّین»م، ڕەحمەتێ\n\n\nقائمی «إیَّاکَ نَعبُد» بووم بە تەبلیغاتی تۆ\nوا «وَ إیَّاکَ» دەڵێم بۆ «نَستَعِین»م، ڕەحمەتێ\n\n\n«إهدِنا» بۆ ڕێی «صِرَاطَ المُستَقِیم»م تو خودا\nبۆ ئیرائەی ڕێیی «صِرَاطَ الَّذیِن»م، ڕەحمەتێ\n\n\nمن لە «ان٘عَم٘تَ عَلَیهِم٘» با نەبم بێ بەش چییە\nخۆ سەگی کۆیی ئەمیرول مورسەلینم، ڕەحمەتێ\n\n\n«غَی٘رِ» تۆ کێ من لە «مَغضُوبِ عَلَیهِم» لا ئەدا\nوەک «ولاالّضالِّیِن» ئامین هیچ نەبینم، ڕەحمەتێ\n\n\nتوخودا غافل لە حەمدی قەت مەبە ڕۆژی جەزا\nڕووسیاهم ئەی شفیع المذنبینم، ڕەحمەتێ"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "ئاسمانی فکرە ئەرزی پاکی دیوانی قسە", "poem_description": "", "poem_text": "ئاسمانی فکرە ئەرزی پاکی دیوانی قسە\nعەرشی قەلبی خاس و عامە تەختی سوڵتانی قسە\n\n\nتوحفەیی لایق بە فەخری عالەمی دیبێ خودا\nهەر کەلامێکی قەدیمە سەیری عینوانی قسە\n\n\nڕۆژ و شەو شام و نەهاری لێ ئەکەن ئەم عالەمە\nڕێزەیی نوقسانی نابێ نیعمەتی خوانی قسە\n\n\nپیرەزاڵی پووری زاڵێکە ئەگەر دەستی کەوێ\nقەبزەیی شمشێری جەوهەرداری بوڕانی قسە\n\n\nکۆنەباوی شیر و تیری ڕۆستەم و ئەسفەندیار\nئەسلەحەی خامە و زمانە مەردی مەیدانی قسە\n\n\nبۆ دەمی مەستی مەیی ئیدراکە لێوی کردەوە\nلەفزی پڕ مەغزە کە بەستەی نەخلی بوستانی قسە\n\n\nشانەیی شمشادی فکری نازکی ئەربابی تەبع\nبۆ سەری گێسوویی موشکینی پەرێشانی قسە\n\n\nپڕ لە لەفزی نازکە هەروەک سەدەف بەحری فکر\nمەعنییە دوڕڕی یەتیمی ئاوی نیسانی قسە\n\n\nئاوی حەیوانە لە شیعری ئابدارا غائیبە\nباقییە ناوی موئەببەد مەردی دیوانی قسە\n\n\nسەبحەیی سەد دانەیی ئەربابی عیرفانە غەزەل\nڕشتەیی باریکی فکرە لەعل و مەرجانی قسە\n\n\nحەقیە بولبول گوڵ بنێ دایم بە کەللەی سەریەوە\nدەستی وەک حەمدی بگاتە چاکی دامانی قسە"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "ئەگەرچی پیرە دنیا سەیر ئەکەی هێشتاکوو منداڵە", "poem_description": "", "poem_text": "ئەگەرچی پیرە دنیا سەیر ئەکەی هێشتاکوو منداڵە\nوەکوو میوەی شەرابردوو ڕزیوە ڕەنگی هەر کاڵە\n\n\nهەمیشە بیکرە دنیا چونکە مەعشوقی کەسانێکە\nخەیاڵی دەرکی بێ کوێرە ئومیدی نوتقی بێ لاڵە\n\n\nهوما ئێسکی سووا هێندە گەڕا بۆ تۆزە ئێسقانێ\nکەچی لاشەی قەڵە و دایم لەسەر خوانی قەل و داڵە\n\n\nدڵم پڕ داغە جەرگم خوێنی لێ دەتکێ وەکوو لالە\nکە من سووتاوی ئەو لێوەم دەبینم مەسکەنی خاڵە\n\n\nدرێژ و کورتی عومری ئەهلی دنیا تابیعی عەیشە\nفیدای شامی ویسالێکە لە هەجرا عومری سەد ساڵە\n\n\nبە ڕەنگ و بۆ نییە ئیحسانی دنیا هەر بە ڕێکەوتە\nلە نەی شەککەر دەبارێ ژاڵە بەو شیرینییە تاڵە\n\n\nوەرە حەمدی ئەوی ماڵە لە پێش خۆتا ڕەوانەی کە\nئەوەی بێ جێ کە چوو وا چوو ئەوی جێی بێڵی کەی ماڵە"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "بۆ دیدەنی جانانە عەجەب بوومە سەییارە", "poem_description": "", "poem_text": "بۆ دیدەنی جانانە عەجەب بوومە سەییارە\nگاهێ بە شەمەندەفەر و گاهێ بە تەییارە\n\n\nساقی بە فیدات بم قەدەحێکم بدەرێ زوو\nهەر مەستییە بیکا غەمی ئەم فیرقەتە چارە\n\n\nپەیکانی موژەت هێندە برینی لە دڵم کرد\nهەر چەندە دەکەم نایەتە میزانی ژمارە\n\n\nدڵ موجریمی عەشقە بەخودا حەقیەتی دلبەر\nبەستوویە بە ئەگریجەوە ئەیدا لە قەنارە\n\n\nبۆ پەنجە دوڕ و لەعلی کە پێ لازمە جانان\nهەڵڕێژە دەسا دیدە سرشکت بە عەییارە\n\n\nبازاڕی مەیی و مەیکەدە بۆ چی دەشکێنی\nبەم مەستییە، بەم نەشئەیە، بەم چاوە خومارە\n\n\nباکی نییە حەمدی لە دەمی خەنجەر و شمشێر\nئەبرۆتە کە دەبڕی جگەری هەر بە ئیشارە"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "بە پووڵی نایەوێ ئەم شۆخە هەرچی نەوعی کاڵایە", "poem_description": "", "poem_text": "بە پووڵی نایەوێ ئەم شۆخە هەرچی نەوعی کاڵایە\nبەبێ کاڵا تەماشاکە وەکوو گوڵ ئاڵ و واڵایە\n\n\nنیگاری پەرچەم و نەقشی برۆی وەک خەتتی ڕەیحانی\nدەڵێی هاتۆتە تەدریسی موحیببەت شەرحی مەللایە\n\n\nگوڵە مەستانە کەچ کە دەرکەوێ با حاشیەی زلفت\nدەسووتێ چونکە شەمعی ڕوومەتت وەختی موتاڵایە\n\n\nبە ئەجزایی چەمەن تەشکیلی ئەندامت دەکا بولبول\nخەرامان سەرو و گوڵ خەندان و نێرگس مەست و شەهلایە\n\n\nکە تۆ مەیلت بە هیجرانە لە وەسڵم چی منیش وەک شێخ\nلەبەر بێ چارەیی کارم دەڵێم ڕاجیع بە مەولایە\n\n\nفیراقت ئاگرێکی خستە سینە هەروەکوو دۆزەخ\nلە واوەیلایی دڵ کەوتوومە شک باقڵ لە وەیلایە\n\n\nلەبەر هیممەت بڵندی خۆ نەگەییە دامەنی دەستم\nبە میزانی تەبیعەت هەڵچووە کەی کورتە باڵایە\n\n\nوەرە ناسیح تەماشاکە کە حەمدی شێتی شۆخێکە\nلە دەفتەرخانەیی ئیجلالی حوسنا ڕوتبەی ئەعلایە"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "بەکفری پەرچەمت کوێری دەبینم نووری پڕ چاوە", "poem_description": "", "poem_text": "بەکفری پەرچەمت کوێری دەبینم نووری پڕ چاوە\nبەنووری ڕوومەتت چاوی مونەووەر کوێر و داماوە\n\n\nبەساڵ و سین نییە کاری جیهان شەوقێکە تێ فکرە\nگەماڵی کۆنە وەک تووتک بە شەوقە عاشقی ڕاوە\n\n\nوتوویە من شرینقەی ئاوی حەیوان بوو نەجاتی دام\nبەڵێ ئەم سنعەتە عیللەت پەڕێنە بۆیە وا باوە\n\n\nمەتینە وەک کڵێسا هەر کەسێ مایل بە ئیبلیسە\nخودا خواهیش تەماشاکە ئەڵێی مزگەوتی ڕووخاوە\n\n\nدەخیلە داخڵی تەئریخی کەن ئەم وەزعە بۆ عیبرەت\nئەوی بێ ناوە ناودارە، ئەوی ناودارە بێ ناوە\n\n\nتەجەلی هەر دەکا شەمسی دیانەت موتمەئیننم من\nنیهایەت ئەم شەوی دەیجوورە وەخت و ساعەتی ماوە\n\n\nلەگەڵ غیرەت دیانەت لازم و مەلزوومە مەعلوومە\nدەماری ئەم موسڵمانانە حەمدی قەت مەڵێ خاوە"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "تۆ بە چاوی سورمەدار و زلفی موشکین نافەوە", "poem_description": "", "poem_text": "تۆ بە چاوی سورمەدار و زلفی موشکین نافەوە\nئاسکەکەی دەوری خەتا بووی کەوتییە ئەترافەوە\n\n\nبەم شەوی هیجرانە فەرموو با چراخانێ بکەین\nمن بە شوعلەی ئاهی گەرم و تۆ بە مینای سافەوە\n\n\nتۆ کە تاقە غونچەکەی گوڵزاری حوسنی ڕۆحەکەم\nچیت بەسەر ئەسبابی تاقە و ئەتڵەس و کیشبافەوە\n\n\nکفرە بۆ چی گەر بپرسی حاڵی خەستەی عەشقی خۆت\nبا بڵێن کردوویە جارێ ڕوو بەلای ئینسافەوە\n\n\nسالیکی ڕێگەی موحیببەت سەر لە جێی پێ دادەنێ\nچی بەسەر چۆلی عیراق و یا بە کێوی قافەوە\n\n\nتا قیامەت با بەرن باری گلەی ئێمە سەلەف\nئاگرێکی وەک عەشقیان نایە دڵ ئەخلافەوە\n\n\nتێ گەیشت حەمدی کە بەندەی شێتییە دنیا و دین\nڕوو ئیتر ناکاتە زاهید چی بەسەر ئەشرافەوە"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "تەهی دەستە سەخی ئەخز و عەتا هەروەک قەمەر بەشیە", "poem_description": "", "poem_text": "تەهی دەستە سەخی ئەخز و عەتا هەروەک قەمەر بەشیە\nخەسارە ڕەنجی مومسیک نانە سک وەک ڕەنجبەر بەشیە\n\n\nلە بەزمی عالەما ساقی کە چەرخی سوفلە پەروەر بێ\nلەباتی مەی ئیتر ئەهلی هونەر خوێنی جگەر بەشیە\n\n\nلەبەر سۆزی فیراقت شەو بە دڵ نابێ بکەم یادت\nبە جێیوادا شەوی وا هەر کەسێ بڕوا شەرەر بەشیە\n\n\nبە یەک جلیوە بە پێ چوونی کە دیم سووتاندمی فەرمووی\nسەفەر بۆ کۆیی من هەرکەس بەسەر نەیکا سەقەر بەشیە\n\n\nبە لێوی وشکەوە گریانی عوششاقی کە بیست فەرمووی\nبڵێ تینووی بیابانی موحیببەت چاوی تەڕ بەشیە\n\n\nوتم عەکسی سەراپاتی نەگرت ئاوێنەیی چاوم\nوتی عەکسی بتان مەردوم هەتا قوببەی کەمەر بەشیە\n\n\nدەخیل ئەی پیری مەی نەشکا خوماری من بە ڕەتڵ و خوم\nوتی مەستی نیگەه دایم خومار و دەردی سەر بەشیە\n\n\nئەوی دوژمنمە یاری یار و ساحێب سووئی زەننم بێ\nمەلەک بێ هەر وەکوو جانی هەموو لەحزە خەتەر بەشیە\n\n\nلە خوێنی بێ نەوایان پڕ بووە کاسەی کەلی دنیا\nبەشی هەر دۆ ڕژانە پیرەژن یەئس و کەدەر بەشیە\n\n\nئەوی بەدخوو بە خۆیکا تا قیامەت دوژمنی نایکا\nکە سەیل خۆراکی چڵکاوە هەمیشە دەربەدەر بەشیە\n\n\nدرەختی سەرکەش و بێ بەر لە باغی عالەما حەمدی\nوەکوو عەرعەر سەروبەر هەر بڕینی موختەسەر بەشیە"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "جانا وەرە دەمێکە دوو چاوم لە ڕێوەیە", "poem_description": "", "poem_text": "جانا وەرە دەمێکە دوو چاوم لە ڕێوەیە\nحەشرە مەزەننە بۆیە دوو عالەم بەپێوەیە\n\n\nمن عاشقی جەمالی کەسێکم کە کافریش\nئەو حوسنە بابڵێ دەبزانم بە کێوەیە\n\n\nشێواوە سەر لە عالەم و حەیرانە عەقڵی کول\nوەستاوە سالیک و هەموو عالەم لە جێوەیە\n\n\nنامەی عەمەل موشابیهی ڕەنگی سیاهمە\nڕۆحم فیدات زەلیلم و چاوم لە ئێوەیە\n\n\nڕۆژێکی کەس نەپرس و زەمانێکە پڕ لە ترس\nبێ ترس و پرس بفەرموو شەفیعت لەمێوەیە\n\n\nحەمدی چییە گوناهی دەبێ قابیلی چی بێ\nلوتفێکی تۆ عیلاجی هەموو دەردی پێوەیە"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "جەلالی سەرکەشانی باغی عالەم جوملە بەربادە", "poem_description": "", "poem_text": "جەلالی سەرکەشانی باغی عالەم جوملە بەربادە\nمەڵێن سەروی سەهی قامەت لە تەرفی گوڵشەن ئازادە\n\n\nمیسالی غونچە و گوڵ پاک تینەت شاهیدم زۆرە\nئەوی ئەمڕۆکە دڵتەنگە سبەینێ خوڕڕەم و شادە\n\n\nبە تێشەی تەعنە عاشق بەرببێتە بێستوونی چەرخ\nمەڵێن شیرین نییە نامەرد تەقازای عەشقی فەرهادە\n\n\nلە بەحری نەگبەتیشدا هەر بە قەدرە وەک گوهەر عاریف\nبە نادان نابڕێ بەحری جەلالێکی خودا دادە\n\n\nلە باسی پەرچەما هەر وەک زمانی شانەیە خامەم\nلە وەسفی قامەتا تەبعم میسالی قەددی شمشادە\n\n\nبە مەرگی زاڵمی مومسیک ڕەوایە شین و واوەیلا\nلەگەڵ باری گرانا ڕەهڕەوی بێ توێشە و زادە\n\n\nڕژایە دڵ لە شەوقی ڕوومەتت نوورێ کە چاوم بووی\nبە ڕۆژە کاری عالەم ماڵی وێران ماڵی ئابادە\n\n\nمەڵێ مەنسووبی کوردی و سالمم حەمدی لە بێ فەزڵی\nکە ئەجدادی فەزیلەتمەند گەلێ مەحجووبی ئەولادە"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "خوێنی دڵی فەرزانە بە دێوانە حەڵاڵە", "poem_description": "", "poem_text": "خوێنی دڵی فەرزانە بە دێوانە حەڵاڵە\nبۆ کافری موتڵەق مەی و مەیخانە حەڵاڵە\n\n\nمەی ڕاستە حەرامە کە دەڵێن ئەما بە تەنها\nئەسبابی موهەییا کە بۆ ڕەندانە حەڵاڵە\n\n\nنامەردییە هەرچی بە شەریعەت کە حەرامە\nئەو کردەوەیەی لایقی مەردانە حەڵاڵە\n\n\nباسی مەکە تەشویشی عەقیدە کە دەکا زلف\nدڵ چاکە ئەوە هەر بەدەمی شانە حەڵاڵە\n\n\nخۆکوشتن و سووتانە تەقازایی موحیببەت\nهەرچی کە بکەن بولبول و پەروانە حەڵاڵە\n\n\nمەی دوژمنی ئیمانە دەفەرموون کە مەلاکان\nبیخۆم کە من ئەم دوژمنی ئیمانە حەڵاڵە\n\n\nواعیز لە نەزەر مەنعم دەکا مەقسەدی غەیرە\nوەک خۆر نەزەری ڕوومەتی جانانە حەڵاڵە\n\n\nدڵ دیدە پەرستە لەبەر و پشتی برۆیە\nئەم کەعبەیە بۆ سالیکی بتخانە حەڵاڵە\n\n\nجائیز نییە حەمدی بکوژی جوولەکە بێ ناو\nبەو دینە بڵێ گەرچی موسڵمانە حەڵاڵە"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "خەوم دیوە موعەبیر دڵ حەزینە", "poem_description": "", "poem_text": "خەوم دیوە موعەبیر دڵ حەزینە\nنیشانەی شادییە عیززەت قڕینە\n\n\nلەگەڵ یارم موقیمی گوڵشەنێ بووین\nوتی باغی جینان و حۆری عینە\n\n\nوتم غونچەی نەپشکووتووی دەدامێ\nوتی دەم تەنگە ڕەوزەی عارفینە\n\n\nوتم دوو ماری نایە گەردنی من\nوتی زلفی سیاهی عەنبەرینە\n\n\nوتم سێوێکی خونساری لە دەم نام\nوتی کوڵمی زەریف و نازەنینە\n\n\nوتم دوو نەجمی هەڵهێنا لە قەوسا\nوتی چاوی خوماری نێرگسینە\n\n\nوتم ڕۆژی لە شەودا شوعلەوەر بوو\nوتی پەرچەم لەسەر تەختی جەبینە\n\n\nوتم جامێ شەرابی دایە دەستم\nوتی شەهدی ویساڵی ئەنگەبینە\n\n\nئەگەر خەو مردنە بەم نەوعە خۆشە\nجەهەننەم دارە فەرش و بەرد سەرینە\n\n\nئیتر ناچێتە خەو مەعلوومە چاوم\nلەبەر بێ تالیعی حەمدی ئەمینە"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "دوڕی ئەشکم لە عەکسی خوێنی جەرگم عەینی یاقووتە", "poem_description": "", "poem_text": "دوڕی ئەشکم لە عەکسی خوێنی جەرگم عەینی یاقووتە\nوەرە ئەم خەزنەیە لێوانی یاقووت و دوڕی ڕووتە\n\n\nکە لاچوو پەرچەمت ئەمشەو وتم ڕۆژە کە نەمزانی\nشەمس تەنویری وا ناکا ئەمە هەر جیلوەیی ڕووتە\n\n\nمن و دڵ قیبلەمان هەردوو موقابیل کرد موتابیق تۆ\nلەگەڵ میحرابی کەعبە تاقی ئەبرۆت کەچ نییە جووتە\n\n\nلە بێداد و ستەمدا بۆ منی بێچارە سەربەستی\nسەوادت بۆتەوە جانا ئەمە هەر کردەوەی زووتە\n\n\nمنی ئافەت زەدە قەدرم چییە بنواڕە شێری نەڕ\nلە بێشەی زامداری تیری غەمزەی چاوی ئاهووتە\n\n\nلەبی زەخمم لەبەر شەوقی تەڵەب دووبارە شەققی برد\nدەڵێی مەیلی دووبارە زەربی تیغی دەست و بازووتە\n\n\nتەپووکۆی سەیدی بێچارە لە خۆشی وەسڵی سەییادە\nکەچی مردم نەهاتی بێ بەڵا بی هەر ئەمە خووتە\n\n\nشکافی سینەکەم پەیوەستی هەر ناکا دەوا قوربان\nئەگەر ڕەحمت هەیە موحتاجی هەودایێکی گێسووتە\n\n\nشوعاعی ڕوومەتت موشکیل بوو حەللی کردەوە حەمدی\nبە دەر وەک نوقتەیی پەرگاری حەپسی دائیرەی مووتە"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "دیدە بۆ مەغشووشە لێڵایی بەسەردا هاتەوە", "poem_description": "", "poem_text": "دیدە بۆ مەغشووشە لێڵایی بەسەردا هاتەوە\nهیجرەتە تەشریفی دووبارە لە دەردا هاتەوە\n\n\nمەجلیسی ئولفەت کە گەرمی مەستی نەشئەی بادە بوو\nهەر وەکوو ماتەم لە غەم پەردەی بەسەردا هاتەوە\n\n\nدەس لەگەردنکردنی زلفت چ شیرینە خودا\nسا لەتیکەی جەرگی شانە بەو کەمەردا هاتەوە\n\n\nتۆ کە هەڵهاتی خۆر ئاوا بوو لە عەکسی ڕوومەتت\nشوعلە ئەفشانی بە ڕوخساری قەمەردا هاتەوە\n\n\nتوخودا فەرموو بە پێوە بێرە بانی دیدەکەم\nبا تکەی کەم بێ گڵی زۆرە بەسەردا هاتەوە\n\n\nچاوی تۆ خۆش بێ نەماوە تازە ئومێدی ژیان\nلەت لەتی دڵمە لەگەڵ خوێنی جگەردا هاتەوە\n\n\nئینتیزاری قافڵەی غەم بووم لە ڕێوە بێتەوە\nحەمدی وا هیجری موئەببەد خۆ لەبەردا هاتەوە"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "دەزانم قاتڵم کێیە چ حەققێکم بەسەر تۆوە", "poem_description": "", "poem_text": "دەزانم قاتڵم کێیە چ حەققێکم بەسەر تۆوە\nئەوە خوێنی دڵە دەتکێ بە برژانگ و بە ئەبرۆوە\n\n\nبە بۆنی خست دڵم زلفی کە با هێنایە سەر کوڵمی\nبە جارێ کۆمەڵێ عەنبەر وەکوو بخرێتە پشکۆوە\n\n\nلە شەرمی خاڵی ژێر پەرچەم وەنەوشە گەردنی کەچ کرد\nوەکوو موجریم خزایە سێبەری بن باڵی شەوبۆوە\n\n\nبە دەورەی مەمکەوە حەڵقەی سەری زلفی تەماشا کەن\nدەڵێی گۆچانی عوودی خستە زیوی سافی وەک گۆوە\n\n\nبە جورمی عەشق ئەگەر حاکم سەرم ببڕێ منەتبارم\nوەگەر نە توو خودا فەرموو گوناهم کوا بە ئەستۆوە\n\n\nدڕک غونچەی لە دەستایە لە ڕۆژێکی لە چڵ دەرچوو\nبەڵێ گوڵڕوو بەدایم وا بەدەس ئینسانی بەدگۆوە\n\n\nلە ئاوی زیندەگی سەهبا و قورسی ڕووی بەچە چبکا\nدڵی سۆفی کە دایم وا بەلای دوو خەپلەیی جۆوە\n\n\nلەکن ئەربابی دڵ وەختی شەهادەت ئەووەڵی عومرە\nکە مرد حەمدی بکەن شادی بەناوی شین و ڕۆڕۆوە"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "دەک فیدات بم شاهبازی خێڵی خوبانم وەرە", "poem_description": "", "poem_text": "دەک فیدات بم شاهبازی خێڵی خوبانم وەرە\nتوخودا ڕەحمت ببێ کەبکی خەرامانم وەرە\n\n\nپەرچەمت لادە لەسەر ڕوومەت بە مەحزی ئیمتیحان\nدەفعی زوڵمەت با ببێ ئەی ماهی تابانم وەرە\n\n\nمن لە دوور هاتوومە دیدەن بۆ چی بێ مەیلی دەکەی\nکافریش بم خۆشە لای خوا چونکە میوانم وەرە\n\n\nڕوومەتی سافت لە پەڕڕەی گوڵ گەلێ نازکترە\nقەد سنەوبەر، دیدە نێرگس، زلف ڕەیحانم وەرە\n\n\nبا وەکوو من عالەمێ شەیدایی حوسنی تۆ ببێ\nدلبەری مومتاز و شاهی دیدەمەستانم وەرە\n\n\nمن لە تەعنەی دۆست و دوژمن زەڕڕەیێ باکم نییە\nبمکوژە ئەمما بە شەرتێ نووری ئیمانم وەرە\n\n\nغەیری وەسڵی تۆ لە لای حەمدی نەماوە ئارەزوو\nتاکوو ماوم لەحزەیێ ئاسایشی جانم وەرە"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "ساڵی جارێ هەر دەبێ ئەم شارە بێتە مەزبەلە", "poem_description": "لافاوی سلێمانی", "poem_text": "ساڵی جارێ هەر دەبێ ئەم شارە بێتە مەزبەلە\nیا بە بۆمبا یا بە ئاگر یا بە بارانی پەڵە\n\n\nئاگرت تێ بەربێ گەردوون وا ئەبێ دەور و خولت\nنایەڵی قەت مەزرەعەی ئومێدی کورد بێ دوو پەلە\n\n\nبۆ مەزەڕڕەت هەر تەنەززولتان کە فەرموو بۆ زەمین\nعادەتت وایە کە کوردستان بکەیتە مەرحەلە\n\n\nبۆ چی بوویتە مەسخەری ئەرز و سەما ئەی مەملەکەت\nبۆ چی بوویتە مەعرەزی ئافات و فیتنە و وەلوەلە\n\n\nخەڵقی وەک تینووی بەراون بۆ نمی باران کەچی\nبەو نمە بارانە ئێمەت خستە ئەم مەرگە مەلە\n\n\nیا بە حاڵی ئێمە گریا گوێژە فرمێسکی بەخوڕ\nهات و لێشاوی سلێمانی کە خستە زەلزەلە\n\n\nهاژەیی لافاو و گرمەی هەور و چەخماخەی هەوا\nلەرزی هێنایە مەلەک ئینسانی خستە هەلهەلە\n\n\nسەددە هەڵدەستێ لەبەر لافاوی کوردستان کە بێ\nدیجلە لێڵ و وێڵ ئەکا شەیتان ئەخاتە پێمەلە\n\n\nموقتەزایی خاکە هەر شەیئی کە تێدا هەڵکەوێ\nهێندە بەرز و دیارییە وەک دارەکانی سەرکەلە\n\n\nکوندەبووی نەگبەت وەهای زانی کە ئەیوانی جەمە\nئەم کەلاوانەی کە دی گڤ بوو بوو ئەتوت هۆکەڵە\n\n\nپاشی لافاو هەر بەیەک مەوداوە فیرقەی عەنکەبووت\nبۆ سەرا پەردە لە شاران کەوتبوونە کەل کەڵە\n\n\nئەم برینانە زەمانە هەر دەبێ ساڕێژی کا\nحەمدی ئەمما بۆ ئەمەش پێویستە سەعی و حەوسەلە"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "شێواوە پەرێشانە دڵم حەقیە کە تەنگە", "poem_description": "", "poem_text": "شێواوە، پەرێشانە دڵم حەقیە کە تەنگە\nمەحروومە لە دیداری کەسێ شۆخ و قەشەنگە\n\n\nخاریج لە خەیاڵی بەشەرە باسی زەریفی\nنەرم و سپی و ناسک و مەهپەیکەر و شەنگە\n\n\nعاشق کوژ و بێ ڕەحم و بە ئاشووب و بە قینە\nبێ واسیتە پەیوەستە لەگەڵ ئێمە بە جەنگە\n\n\nگەه ساحیر و گەه زاهید و هوشیارە گەهێ مەست\nحاشا نە یەهوودە نە مسوڵمانە فەرەنگە\n\n\nئەم باری منە بیخەنە سەر شانی فەلەک جا\nئەو وەختە دەزانی کە دڵم بۆ چی کەشەنگە\n\n\nشەیدایە وەکوو من لە فیراقی وەتەن و یار\nگەر فیل و ئەگەر دێو و ئەگەر شێر و نەهەنگە\n\n\nتەئسیری نەبوو دادی من و شەکوەیی یارم\nئەم لەعلی بەدەخشانە دەڵێی پارەیی سەنگە\n\n\nلەو ساوە کە بوومە هەدەفی دیدەیی مەستت\nوەک تەرکەشە جلدم بنی موو نووکی خەدەنگە\n\n\nئەم ئەشکە بە سووری کە نیگاری ڕوخی زەردە\nحەمدی ئەسەری هیجرەتی دڵدارە بە ڕەنگە"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "لێم گەڕێ واعیز ئیتر سووڕەت پەرستی کارمە", "poem_description": "", "poem_text": "لێم گەڕێ واعیز ئیتر سووڕەت پەرستی کارمە\nئەم جەلالە سەیری عەکسی دڵفریبی یارمە\n\n\nخوێنی جەرگم گەر لەدەست و پێ گری هەروەک خەنە\nجا دەڵێم خۆزگەم بە خۆم خوێنم لەسەر خونکارمە\n\n\nزەڕڕەبینم بۆچییە گەر زەڕڕە نووری بێ بەسەر\nجیلوە بەخشی دیدە عەکسی شەوقی مەهڕوخسارمە\n\n\nچەرخە توخوا با بزانم چۆنە ڕەسمی بت پەرست\nڕووبەڕووی سووڕەت لە خاکە کەوتنم ڕەفتارمە\n\n\nشێوەکەی بێ دەنگ ئەدا ئەم عەکسە تەسکینی بە دڵ\nبێ بەشە دەمدەم بە دەم حەقمە کە هەر هاوارمە\n\n\nلەب بەخەندە سوڕەتی جانانە حەمدی سەیر ئەکا\nبۆ نیساری بۆیە شیرین وەک شەکەر گوفتارمە"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "لە ئەحواڵی زەمانە گفتوگۆ ناکەم خەرافاتە", "poem_description": "", "poem_text": "لە ئەحواڵی زەمانە گفتوگۆ ناکەم خەرافاتە\nهەموو عالەم کە سەرمەستی مەیە و دنیا خەراباتە\n\n\nڕەئیسی بەزمی عوشرەت سۆفییێکی وشکی بەدخوڵقە\nئەنیسی مەجلیسی خەڵوەت ئەگەر لۆتی نەبێ لاتە\n\n\nخەمیرەی تۆ بلوورە چونکە مەنعی ماوەڕا ناکا\nلەژێر پێتا ببێ لەعلێ ئەڵێی ئەنگوشتەری پاتە\n\n\nبە نیسبەت شەوقەوە لازم دەکا بۆ سەیری جانانە\nلە عەینی دیدە نابێ وەک بەسەر هەرچی مەساماتە\n\n\nخەیاڵی وەسڵ ئەکەم هەجری موئەببەد دێتە بەر چاوم\nنەتیجەی وەسڵ گەر ڕاستت ئەوێ مەرگی موفاجاتە\n\n\nلە حاڵی من خەبەر نادا بەتۆ عەرزە وەکوو ڕەهبەر\nنوشتەیی حەک دەبێ باقڵ ئەویش فەرقی تەماشاتە\n\n\nبە گوێی هەمڕازی تۆ دا ئاشنا نابێ فیغانی من\nلە برسی قەت ئەپرسێ ئەو کەسەی تێری تەعاماتە\n\n\nئەجەل فرسەت بدا بەم یەئسە حەمدی عەینی ئومێدە\nکە زەحمەت ڕەحمەتی هێناوە هیجرەت بۆ مولاقاتە"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "لە دنیادا ئەوی باقی بمینێ نیک و بەد نامە", "poem_description": "", "poem_text": "لە دنیادا ئەوی باقی بمینێ نیک و بەد نامە\nحەسەد ئەلبەت بەبێ ناوان دەبا هەر کەس کە بەدنامە\n\n\nتەماشای عاقیبەت کە بۆ بەد و نیکی عەمەل زاهید\nشەوی بەزمم نەتیجەی سوبحە ڕۆژی ڕۆژووت شامە\n\n\nکە نازانی ئیمامەت ئەی ئیمامی سەومیعە فەرموو\nسلووکی قامەتی مینا کە سوجدەی بۆ لەبی جامە\n\n\nمەقامی خۆ نەناسینە تەماشای جێی پودەر کردن\nبەقەد سەرمایە گەر سەودا نەکا تاجر بەد ئەنجامە\n\n\nگلە نابێ بکەی شێخم کە ڕووم کردۆتە پیری مەی\nکە نووری مەی خسووسی بۆ نییە وەک خۆر لەسەر عامە\n\n\nلە فکری ئینتیقاما نابی نەبووە ئەو کەسی مەردە\nلەگەڵ قودرەت ئەگەر بووی وادیارە بڵح و کەم فامە\n\n\nبە مار نەدراوە پێ هیشتا کە دەهری کردە زەهری مار\nخودا نەیکا کەبیدا جا ئیتر عالەم زەهر کامە\n\n\nزەمانم من بە ئەحواڵی عەدەم زانیبوو تا ئیستا\nوجوودە گەر ئەمە تۆبە خودایا ئەی عەدەم کامە\n\n\nتەوەححوش قەت مەکەن ئەهلی موحیببەت قاتیلە سەییاد\nئەگەر سیمورغی بەڕ بێ کوشتەیە یا وەک کەوی ڕامە\n\n\nئەلفبا خوێنی بوو مەجنوون لە مەکتەبخانەیی عەشقا\nبە ڕەسمی سوختەیی ئولفەت کەبابی پوختە هەر خامە\n\n\nلە باڵا و زلفی یارا لا ئیلاهم خوێندەوە حەمدی\nبەناوی خوا خودا بۆ سەیری کردوە ئەم ئەلف لامە"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "لە زوڵماتی شەوا جانانە شەمعێکی شەبستانە", "poem_description": "", "poem_text": "لە زوڵماتی شەوا جانانە شەمعێکی شەبستانە\nشەرابی کەیفی عوششاق و نیشاتی بەزمی مەستانە\n\n\nگەهێ وەک بت زیارەتگاهی ڕەندانی خەراباتە\nگەهێ ڕەندانە سەر حەڵقەی عموومی بت پەرستانە\n\n\nلە سەحنی گوڵشەنا خۆشخوانە گاهێ هەر وەکوو بولبول\nبە ڕەنگ و بۆ گوڵ ئاسا گوڵ نمایندەی گوڵستانە\n\n\nگەهێ بۆ دلبەری ئەسبابی کوردانەی لەبەردایە\nگەهێ بۆ ساحیری هەروەک پەری مەستووری فستانە\n\n\nلەگەڵ دڵ حەمدی بۆ سەیر و تەماشا گەر تەماح ناکەی\nبەسە ئەم حۆرییە وەک جەننەت و بۆستانە بەستانە"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "لە عەکسی دەستی ڕەنگینت دڵی پەیمانە ڕەنگینە", "poem_description": "", "poem_text": "لە عەکسی دەستی ڕەنگینت دڵی پەیمانە ڕەنگینە\nلە خۆشی لێوی شیرینت مەی و مەیخانە ڕەنگینە\n\n\nکە ئەسراری دەمت بادی سەبای بۆ غونچەیێ هێنا\nفەرەح کەوتە دڵی ئێستا گوڵە و خەندانە ڕەنگینە\n\n\nمەگەر خەندە جودایی خستە بەینی لێوی شیرینت\nکە پشکووت غونچە هەر عەینی وەک ئەو لێوانە ڕەنگینە\n\n\nلە باسی گەردن و گێسوویی لەیلاکەی دەکا عاقڵ\nنەزانی چەندە زنجیری ملی دێوانە ڕەنگینە\n\n\nکە باسی دەست و پەنجەی پڕ نیگاری تۆ دەکەم جانا\nمیداد و خامە و سەفحە هەموو ئەفسانە ڕەنگینە\n\n\nغەریبت کردە کەعبەی ئەهلی دڵ تەنها بە یەک جیلوە\nمیسالی حۆریی جەننەت بت و بتخانە ڕەنگینە\n\n\nبە شوعلەی شەمعی کوڵمت بۆ نەسووتێ دڵ کە بیبینێ\nوەکوو توتی لە شوهرەتدا پەڕی پەروانە ڕەنگینە\n\n\nوەرە ساقی بە یادی دلبەرە بێ شەرتەکەی حەمدی\nبدە جامێ دەخیلت بم قسەی مەستانە ڕەنگینە"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "لە پارسەنگی گەدایانی عەشقدا شا نییە سووکە", "poem_description": "", "poem_text": "لە پارسەنگی گەدایانی عەشقدا شا نییە سووکە\nمن و ڕووی یار، ئەو و پارەی دڵی مسکینی مەفلووکە\n\n\nدڵم بۆ وەک نگین شەق شەق نەبێ تەختی سولەیمانی\nلەدەس بەخت نەسردا بێ بڵێن تابیع بە کەرکووکە\n\n\nبە چاوی مەستی جانان نێرگسی شەهلا دەشوبهێنن\nکە بادام و نوقڵ کەی قابیلی تەتبیقی خڕنووکە\n\n\nکە سەیری تەوری دنیاخوازەکانم کرد وتم یاڕەب\nکە زاوا بن ئەمانە وای بە حاڵی بووک و بەربووکە\n\n\nبە گوێی من گەر بکا سۆفی دەخاتە پشتی گوێی ڕیشی\nکە ئێرە جەننەتە جێی کاکۆل و ڕوخساری بێ تووکە\n\n\nزڕەی زنجیر و ناڵەی پڕ لە تەئسیری لە دڵ هەڵسا\nچییە سووچی لە زیندانا دیسان مەحبووس و مەترووکە\n\n\nوتوویە حەمدی کوشتەی غەمزەمە بۆ گەردن ئازایی\nلە مردنیا دەچم ئامان ئەجەل هەرچی دەکەی زووکە"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "لەسەر ڕوخساری گوڵ شاخی سەمەن ئاسایە ئەو زلفە", "poem_description": "", "poem_text": "لەسەر ڕوخساری گوڵ شاخی سەمەن ئاسایە ئەو زلفە\nبەسەر پشکۆوە هەروەک عەنبەری سارایە ئەو زلفە\n\n\nلەسەر قەت دەردەچێ شەوقی جنوون گەر زەڕڕە عەقڵم بێ\nدەزانم سیلسیلەی مەجنوونەکەی لەیلایە ئەو زلفە\n\n\nبە جیلوە لەمعە لەمعە پرتەو ئەڕژێنێ لە گەردندا\nدەڵێی سەبحەی شەوە ڕۆژی جیهان ئارایە ئەو زلفە\n\n\nبە پەنجەی شانە ئەفشانی دەکا بۆ مردنی عاشق\nلیباسی تەعزییەی زیبەندی باڵایە ئەو زلفە\n\n\nسەبا هیممەت بفەرموو باوەشێنی پەڕڕەیی گوڵ کە\nبە ڕەیحانە کە دەستە بەستەیی مەولایە ئەو زلفە\n\n\nگەهێ سەرمەستی نەشئەی ساغیری یاقووتی لێوانە\nگەهێ زنجیرەیی ساقی ملی مینایە ئەو زلفە\n\n\nگەهێ مەسنەدنشینی ڕوومەتە هەمڕازی دوو نێرگس\nلەبەر چاوی بەدە گەه حایلی سیمایە ئەو زلفە\n\n\nکەلامی تەفرەقە و فکری پەرێشانی هەیە حەمدی\nلە مەعنادا دەڵێی ئەشعاری بێ هەمتایە ئەو زلفە"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "من لە عالەم چوومە دەرچیمە بەسەر ئینسانەوە", "poem_description": "", "poem_text": "من لە عالەم چوومە دەرچیمە بەسەر ئینسانەوە\nئێستە ئینسانم کە چوومە مەسلەکی حەیوانەوە\n\n\nشێت و شەیدایی نیگاهی چاوی مەستی دلبەرم\nپێکەنینم دێ بە کوشتن چیم بەسەر گریانەوە\n\n\nکوڵمی هەڵگیرسا وەکوو ئاگر بە نووری ئابی مەی\nدڵ وەکوو پەروانە چۆتە مەجلیسی سووتانەوە\n\n\nکەس نەبوو داوێنی ساقی بابدا ڕەحمی ببێ\nخوێنی من بۆ چی دەکاتە کاسەیی خوبانەوە\n\n\nتاجداری خوسرەوانم چونکە خاکی کۆیی تۆم\nخاکی کۆی تۆ گەوهەری تاجە بەسەر سوڵتانەوە\n\n\nئارەزووی وەسڵم لە هیجرانا ئەگەر حاسڵ دەبوو\nجا دەبوو بمرم بە داخی یەک نەفس هیجرانەوە\n\n\nحاشیەی پەرچەم عەیانی کردووە سڕڕی جەمال\nهەر وەکوو تەفسیری بەیزاوی بەسەر قورئانەوە\n\n\nخوێنی من کەوتۆتە سەر لێوت حەقە بیخۆمەوە\nبیدە وەک ساقی کە ئەیدا مەی بەدەم مەستانەوە\n\n\nمن فیراری دەوڵەتم ئەمما ئەسیری زلفی یار\nشاد و مەحزوونم کە مەشهوورم بە دوو عینوانەوە\n\n\nدەرنەکەوتی بۆیە بەم جەژنە بە ڕۆژوو مامەوە\nجەژنی من جەژنانەیی تۆ بێ بە ماڵ و جانەوە\n\n\nتو خودا ڕەحمت ببێ بەسیە ئیتر بنوێنە ڕوو\nئینتیزاری مانگە حەمدی چونکە بەم سەربانەوە"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "موژدە بێ یاران ئەڵێن تەشریفی جانان دێتەوە", "poem_description": "", "poem_text": "موژدە بێ یاران ئەڵێن تەشریفی جانان دێتەوە\nوەک هیلالە قامەتم تا بەدری تابان دێتەوە\n\n\nڕۆژ کە گیرا شەمشەمەکوێرە عەجەب کەوتە سەما\nسا دەبا کوێر بێ بینینی ڕۆژی ڕەخشان دێتەوە\n\n\nموددەتێکە موڵکی دڵ وێرانە شاگەردانییە\nساحیبی سواری هەوایە وەک سولەیمان دێتەوە\n\n\nوەک شەوی لێکردووە زوڵمەت دڵی ئیسلامەکان\nڕۆژە جا ئەلحەمدولیللا نووری ئیمان دێتەوە\n\n\nبولبولی شەیدا لە ئەترافی چەمەن بۆ ناڵەتە\nگوڵ بە خەندانی وەکوو سەروی خەرامان دێتەوە\n\n\nبۆ حەیاتی تازە بیداتە شەهیدانی وەفا\nهەر وەکوو دەریایی عوممان ئابی حەیوان دێتەوە\n\n\nمەسکەنی کێوانە حەمدی هەمدەمی دێوانەگان\nتا بەخێرێت ئەو ڕەئیسەی خێڵی ڕەندان دێتەوە"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "مەکە مەنعم لە بتخانە کە نەتدیوە سەنەم کامە", "poem_description": "", "poem_text": "مەکە مەنعم لە بتخانە کە نەتدیوە سەنەم کامە\nلە جەننەت کەی ئەگەی واعیز کە نەبینی ئیرەم کامە\n\n\nبە تەشریفی ئەگەر ئەو شۆخە مەیخانە موزەییەن کا\nبە زاهید بۆ ئەڵێن نامەحرەمە ڕێگەی حەرەم کامە\n\n\nبە دڵ سافی نییە شێخم وەرە بڕوانە پەڕڕەی دڵ\nدەزانی جا نیگاری لەوح و ئەسراری قەڵەم کامە\n\n\nوەکوو من میحنەتی هیجران ببینێ گەر شەوێ زاهید\nقیامەت جا دەبینێ تێ دەگا گۆشەی عەدەم کامە\n\n\nلە بەزمی وەسڵی جانانا ئەگەر هەمدەم دەمێ بووبێ\nدەزانی دوردی مەخمووری شەراب و جامی جەم کامە\n\n\nلە یومنی بادە تەنیا من نەمایەندەی خەراباتم\nبەڵێ پیری موغان ئەلبەت ئەزانێ موحتەرەم کامە\n\n\nئەگەر مەستی نیگاهی تۆ نەبێ مەجنوونە سا حەمدی\nبیابانی لەبەر چی گرتە بەر جاه و حەشەم کامە"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "نازی گەردوون بۆ دەکێشم ئەو بە ڕۆژی ڕووتەوە", "poem_description": "", "poem_text": "نازی گەردوون بۆ دەکێشم ئەو بە ڕۆژی ڕووتەوە\nمن بە ماهی نەخشەبێکی شوعلەدەر وەک ڕووتەوە\n\n\nبەر دەخا ئاهووی خوتەن بۆ نافەیێکی میشک بۆ\nعەنبەری سارا فرۆشم من لە سایەی مووتەوە\n\n\nتاقی ئەبرۆتم مورادە ڕوو لە قیبلەم بۆ نوێژ\nئەهلی قوبلە چی بەسەر میحرابی تاق و جووتەوە\n\n\nتا قیامەت من منەتباری غەمی هیجرانی تۆم\nئەو دەخۆم و عامییانە نیم بەتەنگی قووتەوە\n\n\nبۆ گەدایی کۆیی جانان سەڵتەنەت هەر مردنە\nگەر خودا ڕەحمی لە دڵ نێ بێ لەتەک تابووتەوە\n\n\nعەشقی شیرینت ببێ عاشق لەگەڵ ئەم زوعفەدا\nکۆهکەندێکی چ حەققت تۆ بەسەر بازووتەوە\n\n\nدلبەرت ڕۆیی ڕەقیبی کەوتە دوو خاکت بەسەر\nحەمدی بنواڕە سەگێکە وا بەدووی ئاهووتەوە"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "وەتەن عەزیزە دەخیلە مەڵێن گڵی خاکە", "poem_description": "", "poem_text": "وەتەن عەزیزە دەخیلە مەڵێن گڵی خاکە\nگڵی کلێکە سورمەیی عیوونی ئیدراکە\n\n\nمەڵێن تەحجیری کردووە لە ئاو و گڵ بەردی\nبڵێن کە جەرگی شەهیدانی کوردی بێ باکە\n\n\nخەڵقی حەقە بە دیجلە بڵێن ئاوە لێڵ و وێڵ\nچەشمەی ڕەوانی ئێمە ڕەوان قیبلەیی پاکە\n\n\nشاخی درێژی سەددی سکەندەر نیشان ئەدا\nگردی ستوونی بەرزی سەراپەردەی ئەفلاکە\n\n\nگەر گوڵشەنی نەپشکوێت و نەڕازێنەوە چەمەن\nحەقیانە کورد دەمێکە پەشێواو و غەمناکە\n\n\nحەمدی دەناسی تورک و عەجەم دیارە ئەجنەبیش\nدوژمن بە خاکی کوردن ئەمانەت کە دی ڕاکە"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "وەختە ساڵێکە کە ڕۆژێکم نەدیوە هەر شەوە", "poem_description": "", "poem_text": "وەختە ساڵێکە کە ڕۆژێکم نەدیوە هەر شەوە\nمردنە ئەم حاڵە یا ئاخر زەمانە یا خەوە\n\n\nبێ وەفایی گەر نەبێ ڕاستی لە نەگبەت عاجزم\nڕەببی بینێری ئەجەل قائیمەقامی ئەم ئەوە\n\n\nئەم دڵە لەت بێ لە زوڵمی خەسمی کافر عاجزە\nدلبەری بێ شەرت دەزانێ واسیتەی عیجزم ئەوە\n\n\nشوعلە کەوتۆتە دەروونم حیسی ڕووناکی ئەکەم\nبەرقی ئاهە یا تلووعی شەمسی ساحێب پرتەوە\n\n\nوەسڵە یا هیجران بێ وەقفە گرۆهی عاشقان\nیەک بەیەک حەمدی ئەڵێن نامەرد زەمانی سەرڕەوە"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "ڕووم لە تۆیە پرتەوی خورشید و ماهم بۆ چییە", "poem_description": "", "poem_text": "ڕووم لە تۆیە پرتەوی خورشید و ماهم بۆ چییە\nخاکی بەرپێت تاجی سەرمە، تەختی شاهم بۆ چییە\n\n\nکیشوەری سەبرم بە مەعمووری تەسەڕڕوف کردووە\nماڵ و موڵک و شەوکەت و ئیقبال و جاهم بۆ چییە\n\n\nهەر دەمەی نەوعێکە ڕەنگی چەرخی کەچ ڕەفتاری پیر\nگریەیی پڕسۆز و خەندەی قاهقاهم بۆ چییە\n\n\nزیکری قادر نەقشبەند لەوحەیی قەلبم دەکەم\nنامەوێ ئەسڵەن ئیعانەی کەس پەناهم بۆ چییە\n\n\nخۆشە دەروێشی نەبوونی بۆتە مایەی ڕاحەتی\nخەوفی ڕزقی شام و لوقمەی سوبحگاهم بۆ چییە\n\n\nهەر بەیەک نیمە نیگاهت تا قیامەت مەست ئەبم\nچاترە فیرقەت لە وەسڵی وا نیگاهم بۆ چییە\n\n\nبۆ عەدو بەرقی هەناسە و بەردی ناڵەم کافییە\nحەربگاه و ئەسلەحە و نوزم و سوپاهم بۆچییە\n\n\nڕاحەتی مەملووکی دەروێشانە حەمدی لێم گەڕێ\nعەرز و حاڵ و ڕەهبەر و یا دادخواهم بۆچییە"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "ڕەفیقی من بە شەو تەیرێکە دەگری دائیما تاقە", "poem_description": "", "poem_text": "ڕەفیقی من بە شەو تەیرێکە دەگری دائیما تاقە\nئیتر بۆچیمە هەمدەم نامەوێ ئەم گونبەد و تاقە\n\n\nبە فەرمانت ئیتاعەت هەر دەکەم تاکوو نەفەس مابێ\nلە دڵتا هەرچی تەکلیفە بفەرموو گەر هەموو شاقە\n\n\nئەگەر مەیلت بە بەرگی ئەتڵەسی ئەفلاکە پارچە کەم\nگوڵی ئەستێرە شیرینە نەوەک گوڵ سورمە و تاقە\n\n\nئیدارەی مەشعەلی حوسن و جەماڵی تۆیە مەقسوودی\nخودا لەم شەوکەتی ئەفلاک و تەنزیماتی ئافاقە\n\n\nئەزەل مەربووتی زلف و ڕوومەتی تۆیە دڵ و ڕۆحم\nئەگەر ئیمان ئەگەر کوفرە لەسەر ئەو عەهد و میساقە\n\n\nبە ئیستیحقاقە ئیحسانت ئەگەر ئەهلی بەسیرەت بێ\nشەهنشاه و گەدا سەیری مەقامی کۆیی عوششاقە\n\n\nمەجازە مەرتەبەی ئەووەڵ کەسێ مەیلی حەقیقی بێ\nئیتر غەدرە بە حەمدی گەر بڵێ واعیز بەد ئەخلاقە"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "هێند دڵم موشتاقی تاقی جووتە کەعبەی ئەبرووە", "poem_description": "", "poem_text": "هێند دڵم موشتاقی تاقی جووتە کەعبەی ئەبرووە\nوا لە عەینی فیتنەدا سوجدەی بە قیبلەی بردووە\n\n\nسەیری ئەم شەوقە بە سەیر و باسی زلفی ئەو گوڵە\nموو لە ناوی چاوم و نوکی زمانم دەرچووە\n\n\nبا نەجاتی زوو ببێ عاشق لەژێر چنگی ڕەقیب\nئەو مەڕە ناژی لە چنگی گورگی زاڵم بەر بووە\n\n\nتۆ لە شەوقی من دەسووتێی بۆ چی دەیفەرمووی وتم\nئەی شەمع پەروانە لوتفەن فێری کردم ئەم خووە\n\n\nهێند گەڕا دنیا نیهایەت کەوتە دەستی کوفئی خۆی\nخوێنی خەڵک و ماڵی عالەم بوو جییازی ئەم شووە\n\n\nوەک لە دووی دنیا گەڕا گەر بۆ عەسای مووسا دەبوو\nئێستە دەستی کەوتبوو بووبوو بە فیرعەون ئەم جووە\n\n\nناوی حەمدی بۆتە پێخۆری قسە زوو بیکوژن\nبا لە لوقمەی ئەم دەنی تەبعانە دەرچێ ئەم مووە"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "غەزەل", "poem_title": "یووسفی من سەد زولەیخا عاشق و مەفتوونییە", "poem_description": "", "poem_text": "یووسفی من سەد زولەیخا عاشق و مەفتوونییە\nسەد هەزاری میسلی لەیلا هەر وەکوو مەجنوونییە\n\n\nڕوومەتی وەک قورسی خورشیدە لە بەرق و شوعلەدا\nزلفی شەو جەبهەی ئوفوق چەرخی کولە گەردوونییە\n\n\nبۆتە بۆتە سینە دڵ مەشغووڵی حەللی دلبەرە\nڕۆحی گوڵ لەعلی بەدەخشان و قەمەر مەعجوونییە\n\n\nنێرگس و شەوبۆ و وەنەوشە بەرگی گوڵ سەرووی سەهی\nچاو و زلف و خاڵ و ڕوخسار و قەدی مەوزوونییە\n\n\nسفرەیی ئەربابی هونەر کەمتر لە خوانی جەم نییە\nدیدە جام و دڵ کەباب و مەی سرشکی خوێنییە\n\n\nشاهێدم زۆرە کە مەیلی ڕۆینت فەرموو وتم\nڕۆحەکەم حەمدی کە دەفڕێ ئارەزووی دەرچوونییە"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "چوار میسراع", "poem_title": "تۆ لە ئەرزای بۆ لە ئێمە لووتی خۆت کردە سەما", "poem_description": "", "poem_text": "تۆ لە ئەرزای بۆ لە ئێمە لووتی خۆت کردە سەما\nمەعریفەت بنوێنە باوی چەشم بەندی وا نەما\n\n\nتۆ لەباتی خودنومایی دەرخە ڕەنگێکی غەریب\nتا ببی لەم عەسرەدا میسلی حەنا ئەنگوشت نوما"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "چوار میسراع", "poem_title": "تێر دەبێ برسی خەیاڵی گەر لە قورسی مانگ بدا", "poem_description": "", "poem_text": "تێر دەبێ برسی خەیاڵی گەر لە قورسی مانگ بدا\nلازمە ئەمجا کە مانگ گیرا هەموو کەس بانگ بدا\n\n\nمیسلی کوڕ مردوو کە بۆ مانگی بکەن بانگ و سەڵا\nڕۆژ بگیرێ ڕەنگە ئەم قەومە فەلەک هەر قانگ بدا"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "چوار میسراع", "poem_title": "تەئسیری کرد هەناسەی سەردم لە دڵ هەوا", "poem_description": "", "poem_text": "تەئسیری کرد هەناسەی سەردم لە دڵ هەوا\nبەم عالەمە کە سەردی دەبینێ ئەمەند ڕەوا\n\n\nنەموت بە کەم مەزانە سەنەم ئاهی عاشقان\nبێ سۆزی من بزانە دەکەی دەردی وا دەوا"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "چوار میسراع", "poem_title": "سوراحی چاوی فنجانی بە قوم قوم شەو کە هەڵهێنا", "poem_description": "", "poem_text": "سوراحی چاوی فنجانی بە قوم قوم شەو کە هەڵهێنا\nسەفی ساغیرکەشان وەستان بە لەهجەی قامەتی مینا\n\n\nلە سەدمەی شەوقی ساقی و نووری بادە پرتەوێ هەستا\nکە مووسا دی بە شەوقی مەیکەدە سووتا گڵی سینا"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "چوار میسراع", "poem_title": "وەک خەڕەک چەرخی فەلەک دایم خەریکە با ئەدا", "poem_description": "", "poem_text": "وەک خەڕەک چەرخی فەلەک دایم خەریکە با ئەدا\nدوو کڵافەی میهر و ماهی خاوی بای دوولا ئەدا\n\n\nوا سەری بازاڕی کۆنی گرتووە وەک مشتەری\nچاکی ناسیوە بە دنیا تا قەد و هەودا ئەدا"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "چوار میسراع", "poem_title": "کەس لە فرسەت ناگەڕێ کێ ئینتیزاری هەل ئەکا", "poem_description": "", "poem_text": "کەس لە فرسەت ناگەڕێ کێ ئینتیزاری هەل ئەکا\nخەڵقی مەجبوورە لەگەڵ ئەم سایقانە هەڵ ئەکا\n\n\nحاجەت و دەوڵەت جەلال و نەگبەتە ئەم عالەم\nخانە خانە پاش و پێش وەک داشیدامە هەڵ ئەکا"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "چوار میسراع", "poem_title": "تالیبی ئینگلیس جەنابە و قەحپەیە عالی جەناب", "poem_description": "", "poem_text": "تالیبی ئینگلیس جەنابە و قەحپەیە عالی جەناب\nتێگەیین مەتڵەبتە بیکە کردەوەی هەر دوو حیساب\n\n\nقەحپە بۆ پارە بەجێ دێنێ تەمەننای جنسی خۆی\nئەم بە پارە جەرگی جنسی دەردەهێنێ بۆ کەباب"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "چوار میسراع", "poem_title": "بە قەسسابی وت مەڕ منت کەندووە پۆست", "poem_description": "", "poem_text": "بە قەسسابی وت مەڕ منت کەندووە پۆست\nمەحاڵە ئیتر کەس بە تۆ بێتە دۆست\n\n\nسەرەو ژێری دەستی دەکا باوەشێن\nتواضع ز گردن فرازان نیکوست"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "چوار میسراع", "poem_title": "تا نەهاتی نەهاتم بوو کە هاتی کەوتمە هات", "poem_description": "", "poem_text": "تا نەهاتی هەر نەهاتم بوو کە هاتی کەوتمە هات\nجا بڵێم حەقمە بە ڕێگەی ئێوە ڕێی هات و نەهات\n\n\nڕۆژی ئێمە هەر لە ڕێگەی ئێوەدا ئاوا دەبێ\nهەر لە ڕێگەی ئێوەدا ئاوا دەبێ ڕۆژێ هەڵات"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "چوار میسراع", "poem_title": "قەلبی ڕەشە بە زاهیر ئەگەرچی سپیشە پۆست", "poem_description": "", "poem_text": "قەلبی ڕەشە بە زاهیر ئەگەرچی سپیشە پۆست\nتەفرە مەخۆ بە دوژمنی سەر زاری دۆست\n\n\nبەدگۆ قەباحەتی نییە ڕاستت گەر دەوێ\n«دشمن چه کند چو مهربان باشد دوست»"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "چوار میسراع", "poem_title": "موبارەک بێ عەزیزم چوونە باغت", "poem_description": "", "poem_text": "موبارەک بێ عەزیزم چوونە باغت\nوەکوو غونچە بپشکوێ با دەماغت\n\n\nلە دووری تۆ منیش با هەر وەکوو گوڵ\nبەرۆکم دادڕم تا سەر لە داغت"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "چوار میسراع", "poem_title": "کە ڕۆیشتی بە جارێ من دڵ و جەرگ و هەناوم کەوت", "poem_description": "", "poem_text": "کە ڕۆیشتی بە جارێ من دڵ و جەرگ و هەناوم کەوت\nکە چوویتە تانە تانەی سەر گلێنەی هەر دوو چاوم کەوت\n\n\nئەڵێن هاتوویتە کوێت قوربان بڵێ قوربانی کوێتی کەم\nکە نۆبەت بەر سەری نەحسی شکاوی بێ کڵاوم کەوت"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "چوار میسراع", "poem_title": "گرپەیی بەنزینی عەشقە خول ئەدا چەرخی حەیات", "poem_description": "", "poem_text": "گرپەیی بەنزینی عەشقە خول ئەدا چەرخی حەیات\nئەم مەکینە ماگنستی ناوێ قووەی پێ بدات\n\n\nمن ئەوا نەفییم وەکوو ڕۆژ زاهیرە ئیسپاتی تۆ\nوەسڵی تۆم ناوێ بە شۆرتی نەک بسووتێ کائینات"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "چوار میسراع", "poem_title": "گەر لە خیلقەتدا دەبووم حاڵی لە ئەحواڵی حەیات", "poem_description": "", "poem_text": "گەر لە خیلقەتدا دەبووم حاڵی لە ئەحواڵی حەیات\nیا بە خەو دەمدی سوئالی قەبر و بازاڕی مەمات\n\n\nبمبوایێ ئەو دەمە وەک ئێستە جوزئی ئیختیار\nڕوو ڕەشم مەیلم بکردایێ ئەگەر بۆ کائینات"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "چوار میسراع", "poem_title": "تالیعی سەیید برایم هەر وەکوو ڕۆژی سەعید", "poem_description": "", "poem_text": "تالیعی سەیید برایم هەر وەکوو ڕۆژی سەعید\nشەو هەڵێ چونکە بە دایم عەکسییە شەوقی حەفید\n\n\nئێمە ئەمشەو هەرچی بێ دەیکەین بە ئەییامی فەرەح\nبا بەعیدیش بێ جەژن دەیکەین موحەققەق هەر بەعید"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "چوار میسراع", "poem_title": "وەک غونچە دڵ پڕە لە عەبیری مەدیحەی ئەحمەد", "poem_description": "", "poem_text": "وەک غونچە دڵ پڕە لە عەبیری مەدیحەی ئەحمەد\nوەک گوڵ بەدەن زمانە هەموو بۆ کەلیمەی ئەشهەد\n\n\nهەر کەس کە خاڵییە زمان و دڵی لەم وەجیبەیە\nمن شاهیدم لە هەر دوو جیهانا بە حەق مورتەد"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "چوار میسراع", "poem_title": "بۆ تەعەببود گەر خوا خەلقی ئەکرد قیسمی بەشەر", "poem_description": "", "poem_text": "بۆ تەعەببود گەر خوا خەلقی ئەکرد قیسمی بەشەر\nوەک مەلائیک ساکینی ئەفلاک ئەبوون و ئەمر بەر\n\n\nدیارە سەوقی بۆیە کردوونە خەراباتی وجوود\nتێ بکۆشن مەی بنۆشن تاکوو دەمرن بێ خەتەر"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "چوار میسراع", "poem_title": "بۆ چی ئەفسانەی ئەب و جەد بۆتە مایەی ئیفتیخار", "poem_description": "", "poem_text": "بۆ چی ئەفسانەی ئەب و جەد بۆتە مایەی ئیفتیخار\nئەبجەدە خۆ دەرسی ئەووەڵ ڕۆژی منداڵی هەژار\n\n\nشەو وتی ئەولادی ڕۆژم ڕوو ڕەشی بۆ مایەوە\nنووری وەششەمسی لە وەل لەیلا نەدی کەس ئاشکار"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "چوار میسراع", "poem_title": "بۆ چی لێت گۆڕاوە ئەی دڵ یارەکەی جارانە یار", "poem_description": "", "poem_text": "بۆ چی لێت گۆڕاوە ئەی دڵ یارەکەی جارانە یار\nسیحر و ئەفسوونی فسانەی کووچە و شارانە یار\n\n\nخۆ پەری دێوانە ئیشی پێچەوانە نەبووە قەت\nحیرەتم بوو یاری دوژمن دوژمنی یارانە یار"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "چوار میسراع", "poem_title": "بەسەر ڕەق گەر لە برسا مردووی نامەرد مەبە دەمساز", "poem_description": "", "poem_text": "بەسەر ڕەق گەر لە برسا مردووی نامەرد مەبە دەمساز\nهەزم نابێ کە ئەلفازی درشت و هاڕەیی ناساز\n\n\nکە بووینە هەمدەمی ئەووەڵ بە تەعنە سەرکوتێکی کە\nبەڵێ بڕوێش ئەکا نەکرێ کە سەنگی ئاسیاب بێزار"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "چوار میسراع", "poem_title": "من وەکوو لالە کە بێ بەش بم لە قەددت وەک چنار", "poem_description": "", "poem_text": "من وەکوو لالە کە بێ بەش بم لە قەددت وەک چنار\nوەک یەکە بۆ دڵ چ داغی ئیشتیاقت بێ چ نار\n\n\nبۆ نموونە باغی عالەم نەخلی وەک تۆ دەردەخا\nکێ چناری دیوە فەرموو بەر بدا وەک ئەو چنار"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "چوار میسراع", "poem_title": "هیچ کەس نەبووە کە سایەی گەورەیەکی کەوتە سەر", "poem_description": "", "poem_text": "هیچ کەس نەبووە کە سایەی گەورەیەکی کەوتە سەر\nتۆ مەڵێ ڕۆژی سەعاتێ دابنیشێ بێ خەتەر\n\n\nسەیری فەیزی زاهیری ئەم سایەدارانە مەکەن\nسایەیی ئەرزە بەسەریا ڕوو ڕەشی گەر بێ قەمەر"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "چوار میسراع", "poem_title": "وەک ئەو شیرین سوارە کێ بووە کەیخوسرەوی پەروێز", "poem_description": "", "poem_text": "وەک ئەو شیرین سوارە کێ بووە کەیخوسرەوی پەروێز\nبە ناڵی ڕۆژی ڕەخشانی بوراقی کەی گەیشت شەبدێز\n\n\nفیدای بم وەختی میعراجی لە ئەفلاکا وەکوو بەرقێ\nلە ئانێکدا بۆ هاتووچۆی کە بزواندی کەمێ مەهمێز"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "چوار میسراع", "poem_title": "مەی بە زیو و زەڕ وتم بۆ چی ئەدەی ئەی مەی فرۆش", "poem_description": "", "poem_text": "مەی بە زیو و زەڕ وتم بۆ چی ئەدەی ئەی مەی فرۆش\nمەی کە خالیس نووری دەرکە ڕۆحی عەقڵە و گۆش و هۆش\n\n\nپێی وتم ئەم عەقڵە کۆنە تۆ لەسەر دەرکە خەڵقی\nخۆ ئەڵێن عەللامەیە گەر کاسە پڕ بێ و کەللـە بۆش"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "چوار میسراع", "poem_title": "بە گەل کەڵ گەینە سەر کەل من بەجێ مام", "poem_description": "", "poem_text": "بە گەل کەڵ گەینە سەر کەل من بەجێ مام\nبەجێمانێکی وا بێ جێ و ڕێ مام\n\n\nتەقازای ئینقیلابی سەر بووم ئەوسا\nبەسەر ئیستە ئەدا ئاوێزی پێ مام"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "چوار میسراع", "poem_title": "خۆم کە ئەوسا وەک بەرق بووم بووبووە با ئەسپەکەم", "poem_description": "", "poem_text": "خۆم کە ئەوسا وەک بەرق بووم بووبووە با ئەسپەکەم\nئێستە کورتانم کە من بۆتە کەر و گا ئەسپەکەم\n\n\nوا بە ڕەنگ زەردی و زەعیفیما خەریکم ببمە پووش\nزۆر دەترسم برسییە بمخوا وەکوو کا ئەسپەکەم"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "چوار میسراع", "poem_title": "دێنە دنیاوە بە ڕووتی خەڵقی وەک بچنە حەمام", "poem_description": "", "poem_text": "دێنە دنیاوە بە ڕووتی خەڵقی وەک بچنە حەمام\nغوسڵی دەرچێ و دەرنەچێ هەر دەردەچێ شاه و غوڵام\n\n\nهاتەوە لەو دەرچووانە تێ گەیشتوویێ وتی\nخۆ نەگۆڕاوە زەمانە ئەسکی تاس ئەسکی حەمام"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "چوار میسراع", "poem_title": "دەمێکە ئینتیزاری هاتنی دەور و زەمانێکم", "poem_description": "", "poem_text": "دەمێکە ئینتیزاری هاتنی دەور و زەمانێکم\nلەدوو نانم فەرقکا چونکە من موحتاجی نانێکم\n\n\nلەسەر پارە کە تەقدیری حیساباتی شەرەف بکرێ\nمنیش ساحێبقڕانێکم شوکر ساحێب قڕانێکم"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "چوار میسراع", "poem_title": "نامەیی ئەعمالی خۆم دی گەیمە پیری ڕەش بوو مووم", "poem_description": "", "poem_text": "نامەیی ئەعمالی خۆم دی گەیمە پیری ڕەش بوو مووم\nوەک تەباشیری سپی شەرحی گوناحی نووسی مووم\n\n\nوا لە گێژی بەحری یەئسی پیرییا کەشتی حەیات\nناخوداییم تازە داوا لێدەکا شەیتانی شووم"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "چوار میسراع", "poem_title": "چی لە کەوسەر کەم کە ئێستە من شەوێ بێ بادە بم", "poem_description": "", "poem_text": "چی لە کەوسەر کەم کە ئێستە من شەوێ بێ بادە بم\nخوا هەڵەگرێ من بە یادی حۆرییان بێ سادە بم\n\n\nئیختیارم بۆیە کردووە ئەم تەکالیفەی وجوود\nچەندە ڕۆژێ لێرەدا بۆخۆم بژیم ئازادە بم"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "چوار میسراع", "poem_title": "ئەوانەی تۆ بە پیاوت دائەنان ئێستاکە کەی پیاون", "poem_description": "", "poem_text": "ئەوانەی تۆ بە پیاوت دائەنان ئێستاکە کەی پیاون\nئەگەر پیاون ببن لێرانەدا مەعلوومە بێ ناون\n\n\nئومێدت قەت نەبێ بەم فیرقەیە ئیللا یەکێ ناڵێم\nبەیەک زەربە موحەقەق کابتن گاون هەمووی گاون"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "چوار میسراع", "poem_title": "حەمدی خودا دەکەم بەسە بۆ ئیفتیخاری من", "poem_description": "", "poem_text": "حەمدی خودا دەکەم بەسە بۆ ئیفتیخاری من\nدیوانیان لە مەجلیس ئەکەن ئینتیزاری من\n\n\nیەک ڕووپەڕەی جوابی سوئالی مەلەک ئەدا\nدیوانەکەم کیفایەتە بۆ سەر مەزاری من"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "چوار میسراع", "poem_title": "خەرمانی لەفزی کوردی کوردی کە کردی پێوان", "poem_description": "", "poem_text": "خەرمانی لەفزی کوردی، کوردی کە کردی پێوان\nنالی کە ناڵی کاسەیەکی دا بە ئەو لێوان\n\n\nتاراجی کرد کە مەحوییە فەندی بە لوتفی خۆی\nعوشریشیدا بە حەمدی وتی بیبەرە دیوان"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "چوار میسراع", "poem_title": "دیوانی عالییە کە قبووڵی دەکا میوان", "poem_description": "", "poem_text": "دیوانی عالییە کە قبووڵی دەکا میوان\nکاسەی بە مەعریفەت کە کراوە پڕ و لێوان\n\n\nنانی بووە بە خەڵقی بدا حاتەمی فەقیر\nوەک حەمدی نەیبووە لە سولەیمانییا دیوان"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "چوار میسراع", "poem_title": "وەک تریشقە ئاگر ئەگرن هەوری ڕەحمەت ناگرن", "poem_description": "", "poem_text": "وەک تریشقە ئاگر ئەگرن هەوری ڕەحمەت ناگرن\nئەژدەها دەگرن بەقەد دێوێک و عیبرەت ناگرن\n\n\nمن لە داخی میللەتی کورد لەت لەتە جەرگ و دڵم\nسەر کە ئەگرن بۆ کوتەک داوێنی دەوڵەت ناگرن"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "چوار میسراع", "poem_title": "هەموو ئەشیایێ مەخلووقە نییە تازە نەبوونی کۆن", "poem_description": "", "poem_text": "هەموو ئەشیایێ مەخلووقە نییە تازە نەبوونی کۆن\nبە مقیاسێ بچووک و گەورە گۆڕاوە لە ئێمە چۆن\n\n\nلەناو جەووی خەلادا دەنگی غائیب نابێ وەک نەبوە\nقەوانێکە لە سندوقی هەوا دایە غرامافۆن"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "چوار میسراع", "poem_title": "خەواڵو بوو برا بەختم وەیا خود هەر لە خەودا بوو", "poem_description": "", "poem_text": "خەواڵو بوو برا بەختم وەیا خود هەر لە خەودا بوو\nسوپای شادی لە دڵدا تیپی تێکدا بوو لە ڕەودا بوو\n\n\nکە فرسەت کەوتە دەست غەم هێرشی هێنا وەکوو شەیتان\nوەها ڕێکەوت کە ڕۆژگیرانی ئەمجارە لە شەودا بوو"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "چوار میسراع", "poem_title": "قەلبی خوێناوی مەحاڵە دابپۆشێ خوێن بڕێژ", "poem_description": "", "poem_text": "قەلبی خوێناوی مەحاڵە دابپۆشێ خوێن بڕێژ\nدامەنی ڕۆژ و کە نەگرێ وەک عەبا ڕۆژی درێژ\n\n\nسەتری عەورەت گەر نەکا ئینسان لە حەیوان کەمترە\nچی هەیە فکری شەقاوەت دابپۆشێ غەیری نوێژ"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "چوار میسراع", "poem_title": "بەشەر تۆوی تەماعێکە یەکێ دنیایی ئیستیملاک", "poem_description": "", "poem_text": "بەشەر تۆوی تەماعێکە یەکێ دنیایی ئیستیملاک\nبکا ئەمجا خەریکە شەڕ بخاتە دامەنی ئەفلاک\n\n\nبە نەفسێ جێگە قەبرێ لازمە بۆچیمە دنیایێ\nکە ئازاری عەدەم بۆ ئەم وجوودە عیللەتە و سکماک"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "چوار میسراع", "poem_title": "شوکری خودا دەکەم کە گەیشتینە وەختی چاک", "poem_description": "", "poem_text": "شوکری خودا دەکەم کە گەیشتینە وەختی چاک\nتا شەو نەڕۆیی بانگی نەدا نەبووە ڕۆژی پاک\n\n\nسوبحانە بەو زیایەوە سەددی سکەندەری\nئەترافی کوردی گرتووە ئەم ڕۆژە پاکە پاک"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "چوار میسراع", "poem_title": "چاوم لە تۆ بڕاوە بڕاوە فەڕەح لە دڵ", "poem_description": "", "poem_text": "چاوم لە تۆ بڕاوە بڕاوە فەڕەح لە دڵ\nتۆ ڕوو دەپۆشی بۆیە لە باغا نەماوە گوڵ\n\n\nبێ ڕوویی تۆ مەحاڵە بزانم زەمینی شیعر\nئیمکانی خوێندنی نییە بولبول لە زەوقی چڵ"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "چوار میسراع", "poem_title": "بەردی لۆمە و خشتی تەعنەی هێندە بۆ چوو ئاخری", "poem_description": "", "poem_text": "بەردی لۆمە و خشتی تەعنەی هێندە بۆ چوو ئاخری\nکۆمەڵی کرد و وتی دەیکەم بە خان و قەیسەری\n\n\nتاقی قەیسەر شەقی برد بانگی کە لێکرد و وتی\nکەی بە خان و قەیسەری ئەحمەق کراوە قەیسەری"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "چوار میسراع", "poem_title": "وەک مەدینە بێ نەبی بێ یا نەجەف بێ بێ عەلی", "poem_description": "", "poem_text": "وەک مەدینە بێ نەبی بێ، یا نەجەف بێ، بێ عەلی\nشاری غەزنەش ئێستە بێ مەحموودە وەک داریکەلی\n\n\nحەیفە ئەوجی ئاسمان بێ زینەتی خورشید و ماه\nسا خودا بیکەی وەکوو خورشیدی ڕەخشان مونجەلی"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "چوار میسراع", "poem_title": "ئەی مەی وەها بزانە کە تۆ نووری چاومی", "poem_description": "", "poem_text": "ئەی مەی وەها بزانە کە تۆ نووری چاومی\nئەسبابی عەیش و ڕۆحی ڕەوان و هەناومی\n\n\nوەختێ لە مەوجی بەحری ئەسەفدا مەوج ئەدەم\nتۆ ڕوو بکەیتە من بە جامەوە کەشتی تەواومی"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "چوار میسراع", "poem_title": "خۆم لە یادی خۆم دەبەی گوایە ئەمە یادم دەکەی", "poem_description": "", "poem_text": "خۆم لە یادی خۆم دەبەی گوایە ئەمە یادم دەکەی\nشادە مەرگم تۆ دەکەی یەعنی ئەمە شادم دەکەی\n\n\nهەر بە حەرفێ حەڵقەیی سەر سیلسیلەی ئولفەت دەخەی\nعەبدی پیرم گوایە قوربان لوتفەن ئازادم دەکەی"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "چوار میسراع", "poem_title": "سوبح پێ ناکەنێ تا بێ نەوایی شەو بە دڵ نەگری", "poem_description": "", "poem_text": "سوبح پێ ناکەنێ تا بێ نەوایی شەو بە دڵ نەگری\nگوڵێ ناپشکوێ تا بولبولی سوبحێ بە کوڵ نەگری\n\n\nبەری نابێ درەختی باغی عالەم تا هەموو وەک یەک\nبەیەک سۆز و بەیەک شۆر و بەیەک دەم چڵ بە چڵ نەگری"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "چوار میسراع", "poem_title": "عەکسی ئەبرۆی تۆ بووە هەڵهاتبێ ماهی نەوی", "poem_description": "", "poem_text": "عەکسی ئەبرۆی تۆ بووە هەڵهاتبێ ماهی نەوی\nبەرقی ڕوخسارت بووە دەرکەوتبێ گەر پرتەوی\n\n\nنەشری شەوقی ئەو ڕەقیبە ڕوو ڕەشانەی تۆیە گەر\nئەم جیهانە وەک دڵی من پڕ لە زوڵمەت بێ شەوی"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "چوار میسراع", "poem_title": "لە کوورەی نارییا نەتوێیەوە وا تێ مەگە قاڵی", "poem_description": "", "poem_text": "لە کوورەی نارییا نەتوێیەوە وا تێ مەگە قاڵی\nخوری شی شی نەبێ ناڕێسرێ بکرێتە پۆی قاڵی\n\n\nموزەککا بێ کە دڵ سەیری بزورگان کیمیایێکە\nلە بازاڕی دوو دنیادا بباتە لیرە مسقاڵی"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "چوار میسراع", "poem_title": "ماهی ڕەمەزان هاتنی ئەووەڵ بە شەوم دی", "poem_description": "", "poem_text": "ماهی ڕەمەزان هاتنی ئەووەڵ بە شەوم دی\nتا ڕۆیی لەبەر مەستی وەهامزانی خەوم دی\n\n\nبۆ مانگ ئەگەڕان خەڵقی منیش ئەبرۆیی یارم\nدی و چووم وتم قازی بە حەق ماهی نەوم دی"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "چوار میسراع", "poem_title": "باسی کوڵمی تۆ بنووسێ چۆن قەڵەم گوڵ ناگرێ", "poem_description": "", "poem_text": "باسی کوڵمی تۆ بنووسێ چۆن قەڵەم گوڵ ناگرێ\nیا بکا یادی دەمت غونچە وەکوو چڵ ناگرێ\n\n\nچۆن بەسەر نێرگس نەگیرێ ناوی چاوت بێتە ناو\nوەک وەنەوشە بۆ مل و خاڵت بە کەچ مل ناگرێ"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "چوار میسراع", "poem_title": "بە بەرقی سینەیی شۆخێ کە دڵ چاوێکی بینا بێ", "poem_description": "", "poem_text": "بە بەرقی سینەیی شۆخێ کە دڵ چاوێکی بینا بێ\nئیتر ساحێب ئیعجازم کە موعجیز نووری مینا بێ\n\n\nخودا ڕۆژی لە هەر کەس کردەوە یەک شەو کیفایەتیە\nچ ئەحمەد بێ، چ مووسا بێ، چ مینا بێ، چ سینا بێ"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "چوار میسراع", "poem_title": "مەڵێ جیننی هەموو شکڵی بچێ شکڵی مەلەک ناچێ", "poem_description": "", "poem_text": "مەڵێ جیننی هەموو شکڵی بچێ شکڵی مەلەک ناچێ\nسولەیمان قەت لە عفریت و لە کورد هەرگیز وەلەک ناچێ\n\n\nکە مادام ئینقیرازی عالەمێکی مەقسەدە گەردوون\nبەڵێ ئیشی موافیق قەت لە کرداری فەلەک ناچێ"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "چوار میسراع", "poem_title": "گەر لە مەحشەردا ئەبوومە مالیکی جەننەت شەوێ", "poem_description": "", "poem_text": "گەر لە مەحشەردا ئەبوومە مالیکی جەننەت شەوێ\nحۆر و غیلمان و بەهەشت و قەسرەکانم دەس کەوێ\n\n\nنەوعی تەمسیلی ئەرازی کورد و کوردستان ئەکەم\nهیچ کەسێ فەرقی نەکا ئێرانە خۆشە یا ئەوێ"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "چوار میسراع", "poem_title": "بازاڕی عالەمە کە بەقاڵی بە قاڵییە", "poem_description": "", "poem_text": "بازاڕی عالەمە کە بەقاڵی بە قاڵییە\nمەعنا لە مەعنایە قسەی خاڵی لە خاڵییە\n\n\nڕوو ترش مەکە لە کردەوەی ئەم چەرخە کەچڕەوە\nشیرینی ئەم هەوایە بە تاڵی بەتاڵییە"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "چوار میسراع", "poem_title": "بنواڕینە ئەم نەشئەیە ئەمڕۆ لە دڵایە", "poem_description": "", "poem_text": "بنواڕینە ئەم نەشئەیە ئەمڕۆ لە دڵایە\nهەر لایێ دەچی دەم لە دەم و دەس لە ملایە\n\n\nدوو بیستی من ئەمڕۆ وەکوو پەنجا لە چلایە\nبەم نەوعە خوایا کە بڕۆم بچمە چ لایە"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "چوار میسراع", "poem_title": "بۆ چیمە ماڵ و چیمە بە بەحسی ژیانەوە", "poem_description": "بۆ چاپخانەی ژیانەوە گوتراوە", "poem_text": "بۆ چیمە ماڵ و چیمە بە بەحسی ژیانەوە\nوەک نەخلی بەختی کوردە کە دیومە ژیانەوە\n\n\nجێی حاکمی بەبانی بە دەروێشی دا زەمان\nڕێوی ئەخاتە لانەی شێری ژیانەوە"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "چوار میسراع", "poem_title": "بۆیە من مەستیم لە هوشیاری گەلێ پێ خۆشترە", "poem_description": "", "poem_text": "بۆیە من مەستیم لە هوشیاری گەلێ پێ خۆشترە\nئەم خەراباتە کە هوشیاری لە مەست سەرخۆشترە\n\n\nسەیرە هەر کەس ڕوو دەکاتە ئەم خەراباتەی وجوود\nکاسەکەی هەر چەندە پڕتر بێ ئەوەندە بۆشترە"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "چوار میسراع", "poem_title": "بە شانە هەر شەوێ ئەگریجە دابێنی کە تا سینە", "poem_description": "", "poem_text": "بە شانە هەر شەوێ ئەگریجە دابێنی کە تا سینە\nئیتر دڵ هەر تەپ و کۆیە دەزانێ وەختی تا سینە\n\n\nلە سینی و تەشت ئەدا عالەم کە من ئەیدەم لە سینە و سەر\nلە خەڵقی وایە ڕۆژ گیرا کەچی داپۆشرا سینە"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "چوار میسراع", "poem_title": "بە نەخچیرانی سەییادان ئەدەن مەردانە ئەو دانە", "poem_description": "", "poem_text": "بە نەخچیرانی سەییادان ئەدەن مەردانە ئەو دانە\nبەهای خوێنە بە ئینسانی بدەن دوونانە ئەو نانە\n\n\nلە ئەجزای سلسیلەی عالیت بەبێ ئومێدی فەیز و فەڕ\nتەماسی پەرچەمی نەبوایە نەیبوو شانە ئەو شانە"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "چوار میسراع", "poem_title": "تۆ لە شەودا بی وەتەن من چۆن بڵێم نەورۆزمە", "poem_description": "", "poem_text": "تۆ لە شەودا بی وەتەن من چۆن بڵێم نەورۆزمە\nئەم گوڵاڵەی ئاڵ و واڵایەی بەهار پیرۆزمە\n\n\nجەژنی چی هەر ماتەمێکی ڕووتە شین و گریەیە\nتا هەڵێ ڕۆژێ کە کوردیش پێی بڵێ جا ڕۆژمە"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "چوار میسراع", "poem_title": "عەکسەکەت پڕ مەحفەزەی چاوە بەجێ جێم کردەوە", "poem_description": "", "poem_text": "عەکسەکەت پڕ مەحفەزەی چاوە بەجێ جێم کردەوە\nلایقی عەرشی دڵم بوو لوتفەکەت ڕێم کردەوە\n\n\nمن نەوەی کوردیم و لوتفی تاجداری قەومی کورد\nکەوتە دەستی بەستراوی خزمەتم پێم کردەوە"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "چوار میسراع", "poem_title": "موبارەکبادی جەژنم لێ مەکەن کەی من ئەوەم جەژنە", "poem_description": "", "poem_text": "موبارەکبادی جەژنم لێ مەکەن کەی من ئەوەم جەژنە\nکە وەسڵم بۆ مویەسسەر بێ شەویش بێ ئەو شەوەم جەژنە\n\n\nکە من قامەت خەمیدەی باری هیجرانم لە خەودا گەر\nسەراپای بەژنی ئەو سەروە ببینم ئەو خەوەم جەژنە"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "چوار میسراع", "poem_title": "مونتەهای بەرزیی بە دیققەت تێ دەفکرم پەستییە", "poem_description": "", "poem_text": "مونتەهای بەرزیی بە دیققەت تێ دەفکرم پەستییە\nئیبتیدای حاڵی عەدەم دیارە نەتیجەی هەستییە\n\n\nمیحنەتی پەست و بڵندی و زەحمەتی هەستی و عەدەم\nدەردی بێ دەرمانن و دەرمانیان هەر مەستییە"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "چوار میسراع", "poem_title": "مەبە غافڵ یەکێ بگرە دوو بەردە", "poem_description": "", "poem_text": "مەبە غافڵ یەکێ بگرە دوو بەردە\nکە دنیا هەر هەوایی حەڕڕ و بەردە\n\n\nبچووک و گەورە زانیوتە نەتیجەی\nگەزێ ئەرز و دوو گەز جاو و سێ بەردە"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "چوار میسراع", "poem_title": "ڕووڕەشی وەک هاتووە دی هەر لە جەبهەی غەربەوە", "poem_description": "", "poem_text": "ڕووڕەشی وەک هاتووە دی هەر لە جەبهەی غەربەوە\nڕۆژهەڵاتی سوورە ڕوویان نەک لە وەختی حەربەوە\n\n\nئەم قیاسە هەر کەسێ چاوی ببینێ تێ دەگا\nشەرقیی و غەربی دیارە چی بە حەرب و زەربەوە"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "چوار میسراع", "poem_title": "ڕەشێنەی چاوی شەوقی دیدەنی یاری سپی کردووە", "poem_description": "", "poem_text": "ڕەشێنەی چاوی شەوقی دیدەنی یاری سپی کردووە\nخوایا ڕوو ڕەشی کەی مانعی دیدارە ئەم بەفرە\n\n\nبە تانەی سەر سپێنەی عەینی عەشقی ئێمە قەت نابێ\nوەکوو بەحری سیا گەر مەوج بدا لەم شارە ئەم بەفرە"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "تاک", "poem_title": "ئەگەر ئەو دوژمنە وەک مار لەسەر کلک ڕابوەستێ بۆم", "poem_description": "", "poem_text": "ئەگەر ئەو دوژمنە وەک مار لەسەر کلک ڕابوەستێ بۆم\nبە شیرینی و خۆشی وا ئەکەم تا ماوە ڕام بێ بۆم"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "تاک", "poem_title": "بە تاڤگەکەی سەری زەڵم بۆ نەڵێم نیاگارا", "poem_description": "", "poem_text": "بە تاڤگەکەی سەری زەڵم بۆ نەڵێم نیاگارا\nئەمەندە بە فەیزە پررشکی کەفی گەوهەر بارە"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "تاک", "poem_title": "تو خودا مەنعی مەکەن هەرچی بکا حاجی فەرەج", "poem_description": "", "poem_text": "تو خودا مەنعی مەکەن هەرچی بکا حاجی فەرەج\nچونکە خوا فەرموویەتی «لیسَ عَلى الاع٘می حَرَج٘»"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "تاک", "poem_title": "شەوێ دەس ئەهرەمەن کەوت خاتەمی ملکی سلێمانی", "poem_description": "", "poem_text": "شەوێ دەس ئەهرەمەن کەوت خاتەمی ملکی سلێمانی\nکە چی میر و گزیری پێ ئەکرد، قەدری وەها زانی"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "تاک", "poem_title": "قوتابخانەی کەری داناوە دنیا", "poem_description": "", "poem_text": "قوتابخانەی کەری داناوە دنیا\nمەلا وا بۆتە قۆڵچی ئەم کەرانە"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "تاک", "poem_title": "لە من شەیداترە واعیز بە حوسنی سووڕەتی قالە", "poem_description": "", "poem_text": "لە من شەیداترە واعیز بە حوسنی سووڕەتی قالە\nتەماشاکە لەسەر قیلێ هەزار دەفعە ئەڵێ قالە"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "تاک", "poem_title": "من لە دیوانا حیکایەی سەی عەلیم قەید کردبوو", "poem_description": "", "poem_text": "من لە دیوانا حیکایەی سەی عەلیم قەید کردبوو\nناوی بیسمیللام کە نووسی وەک جنۆکە دەرپەڕی"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "تاک", "poem_title": "ئەم شارە کە ئەشراف و توجاری چەلەبی بێ", "poem_description": "", "poem_text": "ئەم شارە کە ئەشراف و توجاری چەلەبی بێ\nوێرانە ئەبێ کاری تەواوی جەلەبی بێ"}, {"poet": "ئەحمەد بەگی کوڕی فەتاح بەگ", "poet_description": "['ناو : ئەحمەد بەگی کوڕی فەتاح بەگ']", "book": "تاک", "poem_title": "من لەناو ئەم کوردەدا چونکە نەزاکەتیان نییە", "poem_description": "", "poem_text": "من لەناو ئەم کوردەدا چونکە نەزاکەتیان نییە\nحەز ئەکەم دەنگم بنووسێ بەڵکە دەنگم دەرنەیێ"}]