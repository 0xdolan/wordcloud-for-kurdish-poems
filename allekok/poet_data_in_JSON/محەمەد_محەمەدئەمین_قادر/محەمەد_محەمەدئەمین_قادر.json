[{"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "ئەی شەو", "poem_description": "", "poem_text": "درێخیم لێ مەکە ئەی شەو، بە هێزێ جووتە باڵی ڕەش\nزەمینی ژینەکەم یەکسەر بخە ناو سێبەری باوەش\n\n\nبە سەرما شێوە ڕەشماڵی هەڵیبە جوستەکەم بگرێ\nهەتا ئەتوانی پرشنگی ژیانی شادی من ببڕێ\n\n\nمەهێڵە ڕوو بە ڕووی من بێت بەرەو ڕووی زۆر بە دەربەستی\nبچۆ تاکوو لەتواناتا هەیە زووبیکە بەربەستی\n\n\nبڕۆ هەرچی ئەکەی دەربارەمی کە سا بە چالاکی\nپەلامارێکی شێرانە بەرە سەر تیشکی ڕووناکی\n\n\nبە قامچی گازەرای پشتی سەراسەر توێخی داماڵی\nبەرەو دوا بێ ئەوەی سڵ کەی نەوەی ڕووناکی ڕاماڵی\n\n\nلە ئامۆژگاری ئەستیرە و ڕەشی ئەو هەورە تارایە\nکە شێرازەی چنینی چۆتەیەک چی کەت لە بارایە؟ \n\n\nبە گیانێکی نەبەز پڕ دەم ئەڵێم تۆی مل کەچی فەوتان\nنەمانە پاشەڕوژی هێزی کاروانانی ڕێ چەوتان"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "ئەی هاوسەری من!", "poem_description": "لە فارسییەوە نامەی هەڵبەستی ئەفسەرێکە لە دوا شەوی ژیانیا لە زیندانی چاوەڕوانی کوشتنی بەرەبەیان", "poem_text": "گزنگی خۆر کە سەرلوتکەی بڵندی کێوەکان ئەگرێ\nلە سنگی ئێمە، پێش ئەو کاتەیە، دوژمن نیشان ئەگرێ\n\n\nبە لیزمەی گوللەبارانی، لەشی خڵتانی خوێن کەوتووم\nلە دووریی خۆشەویستان، خاک و خۆڵی نیشتمان ئەگرێ\n\n***\n\nژیان هەرچەندە شیرینە، بەڵام من ئارەزووم وایە\nلە مردن حەز بکەم چونکە لە پێناوی مرۆڤایە\n\n\nحەزم کرد یەک دڵۆپی ڕوونی گوێ جۆگەی ژیانێ بم\nلەبەر چاو ون بم و بکێشم بەرەو گێژاوی دەریایە\n\n***\n\nنەکەی دۆش دابمێنی، پاسەوانی شەو نەڵێ باپێت\nئەوە ئەو هاوسەرە ڕێی مێردەکەی لا نەنگ و لا شەرمە\n\n\nگوڵاڵەی سووری خوێناوی بەسەر سنگا کە وەک نیشان\nبڵێ: هەی هەی دلێ ئەو هاوسەرە پڕ قینە چەن گەرمە\n\n***\n\nوەک ئەو چاوانی خۆتە ڕۆڵەکانیشم بپارێزە\nنەڵێن با ڕوومەتی گەشیان لە گەردی زیللەتا ڕۆیی\n\n\nئەگەر ڕۆژێ لە ڕۆژان پرسییان: ئەی بابە چی لێ هات؟ \nبە ڕووخۆشی بڵێ پێیان: لە ڕێگەی میللەتا ڕۆیی"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "بەسەرهاتێک", "poem_description": "", "poem_text": "برا! زانیومە بۆ وێرانە ماڵی\nبە برژانگ خاکی بەرپێی یەئس ئەماڵی\n\n\nبەڵێ گەورەم! ئەزانم پڕ بەدڵ تۆ\nپەشیمانی لە کرداری مناڵی\n\n\nلەناو چۆڵ و بیابانێکی گەرما\nچلەی هاوینە بێ سروەی شەماڵی\n\n\nکەداری سەروەکەت یادی هونەر بێ\nوەکوو قومری بە ڕۆژ و شەو ئەناڵی\n\n\nئەڵێن: ڕۆژی بەسەرهاتت گەلێ دی\nکەچی هەر میوەیێکی کرچ و کاڵی\n\n\nبەڕەنگ زەردی خەزانێکە ژیانت\nسەوز نابێ ئومێدی کشت وکاڵی\n\n\nئەڵێی: کەی دڵ بگاتە کامی خۆزگە\nخەیاڵت خاوە کوشتەی کام خەیالی؟ ! \n\n\nئەگەرچی خۆ سەرت قاڵی ژیانە\nلە بۆتەی مەینەتا پێویستی قاڵی\n\n\nکە عەوداڵی بە ناو باخچەی ژیانا\nبچێژە هەر لەبەر گوڵ دڕک و داڵی\n\n\nئەگەر دەرمانی دەرد زەهرێکی ڕوتە\nبڵێ: شیرینە ئەینۆشم بە تاڵی\n\n\nزمانی حاڵی تۆ گەرچی زوڵاڵە\nبڵێ: داخی بە جەرگم خۆشە لاڵی"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "بەندیخانە لە جەژنا", "poem_description": "", "poem_text": "شوێنە سەیرانگای بەهارم ئێستە بەندیخانەیە\nخواردنم نان و پیازە و بەرگەکەم هی کانەیە\n\n\nشەربەت و خۆشاوی جەژنم چایە یان ئاوی پەتی\nچێشتە خۆشەی بەربەیانم نیسکی دانە دانەیە\n\n\nپێ لەناو زنجیر و کۆتا دەست و دەم گیرۆدەیە\nدڵ لە گۆشەی مەینەتی دا عابید و دێوانەیە"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "دووربینی", "poem_description": "", "poem_text": "برا! زانیوتە سەرخۆش پاڵی ناوێ\nڕەهێڵ ئەیخاتە ناولیتە و قوڕاوێ\n\n\nلە ڕۆیندا ئەوەی بەرپێ نەبینێ\nشەقاوی هەر بەرەو کەوتن ئەهاوێ\n\n\nسەرنجی وردی کامڵ دوور ئەبینێ\nنزیک نابینێ چاوی ناتەواوێ\n\n\nئەوەی دووربین نەبێ خۆی دائەنێ زوو\nلە گوێتی بگرە پەندی مل شکاوێ\n\n\nچ لافێ لێ ئەدەی ئەی کاکی دانا؟ \nکە نابووتی بە مایەی سەلکە واوێ\n\n\nنەنستوو گۆی هونەر کەوتۆتە دەستی\nبرا چۆن شیر و تیر بۆ یەک ئەساوێ\n\n\nمەلێ قەدری فڕینی خۆی ئەزانێ\nکە وا گیرۆدەیە و کەوتۆتە داوێ\n\n\nقسە هەرچەند هەزارە دووی بەکارە\nکەسێ گەر کوێر نەبێ گۆچانی ناوێ"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "سەرنجێک", "poem_description": "", "poem_text": "ئەگەر مردوم لەبرسانا هەتا ماوم ڕیا ناکەم، \nلەڕێی چەوتی ڕیاوە نان و ئاوی خۆم پەیا ناکەم\n\n\nژیانم خۆش ئەوێ، خۆشتر لەبەر دڵ عیزەتی نەفسە\nهەتا مێشک بڕشتی هۆش و فامی بێ، خەتا ناکەم\n\n\nکە ئەنجامی یەک بستە گۆڕی تەنگ و تاریک بێ\nلە ڕاستی ڕاستە ڕێ دوو چاوی تیژم نابینا ناکەم\n\n\nئەبێ زادێ بخۆم زادەی بەروبوی ڕەنجی شانم بێ\nبەگوێرەی خۆم ئەخۆم و کز ئەنیشم ئینتەلا ناکەم\n\n\nئەوەی واتێ ئەگا بۆ ماڵی دنیا چی ئەکەی بیکە\nقومارێکە و ئەدۆڕێ، بۆیە من یاری وەها ناکەم\n\n\nئەوەی زیاتر تەکانی خۆی ئەدا زووتر ئەبێ ماندوو\nلەدووی پووشێکی بابردووی بە فیڕۆ چوو هەڕا ناکەم\n\n\nئەوەی ئازاری هەست و گیان ئەدا ئازاری ویژدانە\nئەگەر باسی سەریشم بێ دەروون توشی سزا ناکەم\n\n\nحەیاتم گەر هەموی بەختی حەیا بێ شاد و دڵخۆشم\nهەتا هەم بۆیە هیچ یادی کەسانی بێ حەیا ناکەم\n\n\nئەبێ نەفسم لەدوای عیززەتی نەفسا بناڵێنێ\nمەگەر بمرم، ئەگینا گورگی گیرۆدە ڕەها ناکەم\n\n\nکە ڕێگەی مەردی ڕێگەی پیاوی دڵسۆزی وەفادارە\nبەرامبەر وەعد و پەیمانم ڕەوشتم بێ وەفا ناکەم"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "لە چوارینەکانی بابە تایەری هەمەدانی", "poem_description": "", "poem_text": "بەبێ تۆ، گوڵ لە باخا خوایە نەڕوێت\nئەگەر هات و ڕووا بێ ڕەنگ و بۆ بێت\n\n\nبەبێ تۆ هەرکەسێ لێوی بزەی بێ\nلەڕووی خۆی، خوێنی دڵ، تاماوە نەسڕێت\n\n***\n\nدڵێکم لایە کڕیاری موحیبەت\nکەهەر بەو گەرمە بازاڕی موحیبەت\n\n\nجلێکم کردە بەر باڵای دڵی خۆم\nکەوا پۆی مەینەتە و تاری موحیبەت\n\n***\n\nلە دەستی چاو ودڵ هەردووکی فەریاد\nئەوەی چاوی دی، دڵم کردوویەتی یاد\n\n\nدروست کەم خەنجەرێ نووکی لە پۆڵا\nلە چاوی خۆمی بەم تا دڵ بێ ئازاد\n\n***\n\nبەبێ تۆ، دڵ لە کوێ خۆشی ئەبینێ\nلە ڕووی تۆدا ئەبینم خەم ڕەوێنێ\n\n\nئەگەر دەردی دڵم دابەش بکەم کەی\nلەدنیادا دڵێ بێ دەرد ئەمێنێ؟ \n\n***\n\nبەڵایە دڵ، بەڵایە دڵ، بەڵایە\nگوناهبار چاومە و دڵ موبتەلایە\n\n\nئەگەر چاوم سەرنجی خۆی نەگێڕێ\nدڵم چوزانێ جوان وا لەچ لایە؟ \n\n***\n\nلەدەریا سەیر ئەکەم، هەر تۆ ئەبینم\nلەسارا سەیر ئەکەم، هەر تۆ ئەبینم\n\n\nلەهەر لاسەیر ئەکەم دەشت و دەر و کەژ\nهەمووی هەر بەژنی تۆیە نازەنینم\n\n***\n\nدڵم زار و حەزینە، چۆن نەناڵم؟ \nژیانم ئاگریینە، چۆن نەناڵم؟ \n\n\nئەڵێن پێم: بۆچ و تاکەی هەر ئەناڵی؟ \nکە مەرگم لە کەمینەچۆن نەناڵم؟ \n\n***\n\nمەگەر شێر و پڵنگی، ئەی دڵ! ئەی دڵ! \nلەگەڵما هەر بەجەنگی ئەی دڵ! ئەی دڵ! \n\n\nئەگەر دەستم کەوی خوێنت ئەڕێژم\nبزانم تاچ ڕەنگی، ئەی دڵ! ئەی دڵ! \n\n***\n\nوەرن ئەی دڵ سووتاوان! با بناڵێن\nلە دەستی یاری بێ پەروا بناڵێن\n\n\nبچین بلبل لە باخا گەر نەناڵێ\nلەباتی بلبلی شەیدا بناڵێن\n\n***\n\nدرەختی خەم لە گیان کردوویە ڕیشە\nلە دەرگای خوایە ناڵەی من هەمیشە\n\n\nعەزیزان! بایەخی یەکتر بزانین\nئەجەل بەردەو مرۆڤیش چەشنی شووشە"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "لەسەر شێوەی کۆن", "poem_description": "", "poem_text": "لەوەسفی خۆشەویستی تا زمانی لاڵە هەڵبەستم\nئیتر تۆ پێ بزانی، یانەزانی، من چ دەربەستم؟ \n\n\nئەپرسی: بۆچی جامی دڵ بە نەشئەی بادە مەست نابێ\nئەڵێ: لێوڕێژی بادەی عەشقی تۆم و هەربە تۆ مەستم\n\n\nئەگەر باوەڕ بە من ناکەی وەرە سەیری دەروونم کە\nلەدنیای خۆشەویستی تا چ دەریایەکی پڕهەستم\n\n\nلەبەر سۆزی دڵم دوور و نزیکی بۆنییە چاوم\nخوڕەی دێ ئاوی سەرچاوەی ئەگەر شادم ئەگەر پەستم\n\n\nجگە لەو یادە شیرینەت، سەرانسەر تاڵە ژینی من\nکەچی ئەتوێتەوە خەم، چوون لەگەڵ ئەویادە پەیوەستم\n\n\nبەتاجی عەشقی تۆوە شام لەناو بەرگی گەدایی دا\nکەبەندەی تۆم و ئازادەی چەرخ، دیلێکی سەربەستم\n\n\nبەهیوای ئاوڕێکی تۆیە خۆ هەڵبستەکانی من\nلەڕێی تەیری نیگایەکتا ئەبێ هێلانە هەڵبەستم"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "لەسەر گۆڕی جوانەمەرگێک", "poem_description": "", "poem_text": "ئەگەر هاتیتە سەر گۆڕم بزانە خێرنەدیوێکم\nلە ناو باخی بەهاری عومرما گوڵ هەڵوەریوێکم\n\n\nلە ڕێگەی میللەت و زانست و خاکی نیشتمانم دا\nمنی نوستوو لە گۆڕیشا، وەکوو زوو..."}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "مەردایەتی", "poem_description": "", "poem_text": "زمانم با نەجوڵێنم، کە جوڵانم قسەی پێیە\nلە گوللەی خۆت بپارێزە، تفەنگێکە و لەسەر پێیە\n\n\nدەبا تیری قسەی ناخی دەروونی خۆم بهاوێژم\nبەری و جێی تێ ئەگەم، تۆش هەر بڵێ چەند بێ سەروپێیە\n\n\nبە سەربەرزی بژی تاماوی، مردوو پیاوی سەرشۆڕە\nئەگەرچی نرخەکەی باسی سەرە ژینێکی بەم پێیە\n\n\nمەڵێ حەیفە مەرگ جەستەم ئەکاتە خاک و خۆڵی ڕێ\nسەری سەردارەهای دوینێیە وا ئەمڕۆ لەژێر پێیە\n\n\nئەوی نازانێ ژیری بێ هونەر، تیغێکە بێ جەوهەر\nلە دوو پێ زیاترە، هەرچەن بە ناهەق ناوی دووپێیە\n\n\nبرا پێ هەڵگرە و توێشوو نەبەردی باب و باپیرە\nبەسەر ڕێگەی ژیانا کردەوەی مەردانە جی پێیە\n\n\nسەرنجی پەندی کۆنت بە برای کوردم کە کون نابێ\nکە مردن مردنە ئیتر چییە ئەم لنگە فرتێیە\n\n\nکە ئازا جاری ئەمرێ ترسنۆکیش ڕۆژی دووسەد جار\nلەژین و مردنی مەردی دڵی تۆ بۆچی کرمێیە؟ \n\n\nئەوی شوێنی نەوی شایانی شانی خۆی ئەبینێ وا\nلە جێگەی گەردی ژێر پێیە، سەرانسەر ژینی بێ جێیە\n\n\nئەوەش مەرگی لە ڕێگەی ژینی سەربەرزا ڕەوا دیوە\nشەهادەت بەن شەهیدی باوەڕی بەرز و بەڕێ و جێیە"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "نەخۆشیی بایی بوون", "poem_description": "", "poem_text": "برا! با من بچرپێنم بە گوێی تۆدا بە ئاسایی\nنەبی مەستی شەرابی پێی ئەڵێن: بادەی لەخۆ بایی\n\n\nنەچێژی تامی بادەی وا نەکەی ڕەنجت بە بادەی تۆ\nنەچیتە ژێری با ژیری نەدۆڕێنی بە خۆڕایی\n\n\nژیانی ڕاستەقینەی تۆ بە هاشەوهووشە پێک نایە\nحسابی بۆشە بایی بوو بناغەی وا لەبۆشایی\n\n\nئەگەرچی ڕیوی بایی بوو لە شێر ترسی نییە ئەمڕۆ\nبەیانی هات و لێی قەوما ئەبێ سڵ کا لە تارمایی\n\n\nلەخۆت بایی نەبی ئەم بایە با دوری هەناسەت بێ\nئەبێ تەقڵەی بەرەو نزمی ببینێ چاوی بەرزایی\n\n\nئەوەی سەرخۆشی مەی بێ شەو، سبەینێ زوو لەسەر خۆیە\nئەوەی مەستی غرورە، چاوی گومی خوێنە تا دوایی\n\n\nمناڵیش تێ ئەگا چاو: ئەرکی بینینی لەسەر شانە\nکەچی پیاوێ کە بایی بوو بە جارێ کوێرە بینایی\n\n\nئەوەش وا کەوتە بە زەللەی غرور و پێ لەقە و زللەی\nئەبێ ناوی بەدی بزڕێ لەناو بازاڕی ڕسوایی\n\n\nبەسەرهاتی مریشکێکە کە هێلکەی قازی پێ نەکرا\nئەزانی چی بەسەر هێنا غرور و دەردی لاسایی؟ \n\n\nبەڵێ ئەم دەردە داخی نا بەسەر جەرگی هەزارانا\nئەوەی دوچارە چارەی وا لەکن پارێز و وریایی\n\n\nجڵەو بۆ نەفسی سەرکێشە لە هەر دوو دەستی ئالێنە\nملی ئەشکێ ئەوەی بگرێ ملی ڕێگەی بەڕەڵڵایی\n\n\nئەوەی لوتی لەئاسمانە، کەچی پێی هەر لەسەر خاکە\nبەوەی ئەمری، ئەبێ دەرکا لە کەللەی بوشی غەرایی\n\n\nبەرەو دەریای دەروونی خۆت بڕۆ، پشتێ لەدنیاکە\nڕەگی ئەو دەردە بن بڕ کە هەتا سەربێخی قوڵایی\n\n\nزمانی حاڵی تۆش ئەم دەردە پیسە با بە لەعنەت کا\nنەخۆشی وا بە چاوی سووک تەماشاکە من ئاسایی"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "ڕاپەڕن", "poem_description": "", "poem_text": "ئەی کرێکاری نەبەردوو کاکی جوتیاری هەژار\nئەی زەلیلانی چەپۆکی خوێن مژانی شەرمەزار\n\n\nماوەیەکە شێخ و ئاغا و میر و ئیستعماری پیس\nلاشەتان ئەدڕن بە کەڵبە وەک سەگی هەوشاری پیس\n\n\nماوەیەکە بەش خوراون، سا بەسی بێ کۆششێ\nبۆ نەجات و بەختیاری، ڕاپەڕینێ، شۆڕشێ\n\n\nئەی برام، کاکی فەلاحم، شێری دەشت و چاڵ و کۆ\nپێم بڵێ بۆچ وا زەعیفە باوەڕ و ئیمانی تۆ\n\n\nمیر لەناو کۆشک و تەلارا بەش بکا خەرمانی تۆ\nئەو بخوا گۆشتی مریشک و تۆش نەخۆی تێر نانی جۆ\n\n\nئافرەتانی شار و لادێ هەروەها ئێوەش هەموو\nئاشکرایە بەش خوراون هەر وەکوو جارانی زوو"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "کامیانە؟", "poem_description": "شەپۆلی بەربەرەکانیەکی دەرونی بێ پایانە", "poem_text": "سەر و دڵ ئێستە ئاسوودەی تەریک و گۆشە گیریمە\nئەمەم پێ خۆشە نازانم لە شێتی یا لە ژیریمە؟ \n\n\nلە دنیای ڕۆشنا چاکە بنێرم خۆم لە کونجێکا، \nلە ساغی وا ئەڵێم، یاخو وڕێنەی دەم نەخۆشیمە؟ \n\n\nکەمن ژینم لەمەولاوە لەتاوا چۆڵ پەرستی بێ، \nئەپرسم ئاخۆ بەختم باشە، یا بەڵگەی کڵۆڵیمە؟ \n\n\nگەلێ شت دێتە بەرچاوم، بەوەی لێم دیارە تێ ناگەم، \nلەبەر وردیمە ئاخۆ وای ئەبینم، یاخو کویریمە؟ \n\n\nزمان و دڵ ئەبینم بەینی وەک ئاسمان و ڕیسمانە، \nلەپەستی وا ئەڵێم یاخو قسەی توغیانی خۆشیمە؟ \n\n\nگەلێ ناحەز ئەبینم وا لە بەرگی دۆستی دیرینا، \nلە مەستی وائەڵێم، یاخو قسەی کاتی بەهۆشیمە؟ \n\n\nگەلێ کەس دێتە بەرچاوم کە شیتی شۆرەت و ناوە، \nبەخیلی پێ ئەبەم، یاخو قسەی پڕ سۆزی مەردیمە؟ \n\n\nکەسانی ساغ و دڵسۆزیش هەیە خزمەت بکا بێ دەنگ\nڕیا وام پێ ئەڵێ، یاخو قسەی ڕاست و دروستیمە؟ \n\n\nوتوومە و هەر ئەڵێم دەرمانی دەردی ئێمە یەکبوونە، \nقسەی هیوامە ئاخۆ، یاخو نووزەی نائومێدیمە؟ \n\n\nئەگەرچی گۆشەگیرم فەخر و شانازی ئەکەم کوردم\nکە زیندوو بوونەوەی گۆڕم لەبەر تەلقینی کوردیمە"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "کە گوڵ نابی دڕکیش مەبە", "poem_description": "", "poem_text": "ئەوی ئازاری دڕکی دی ئەڵێ تا ماوی وەک گوڵ بە\nئەگەر بەرزیت ئەوێ وەک ئەو هەمیشە هەر لەسەر چڵ بە\n\n\nئەگەر خۆ ناتەوێ بەرزی بەنزمی شاد و دڵ خۆشی\nبڕۆ هەر دڕکی ژێر پێ بە بڕۆ هەر بەردی سەر دڵ بە"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "هەتا کەی", "poem_description": "", "poem_text": "ئەگەرچی مات و بێ دەنگم، دەمم پڕهات و هاوارە\nدڵیشم گەرچی ڕووناکە، دەروونم پڕ لە ئازارە\n\n\nبرینی سەخت و ناسۆری هەناو قەتماخە نابەستێ؟ \nسەرم سوڕماوە، تێ ناگەم هەتاکەی خوێنی ناوەستێ؟ \n\n\nهەتاکەی داخی جێ ماوی نەوەی ئەم کوردە داماوە؟ \nلەتەختی سینەما ئاخ و هەناسەی پڕ لە زووخاوە\n\n\nهەتاکەی دەردی ناکۆکی لەناو ئەم قەومەدا باوە\nهەزاران داخی ناسۆری بەسەر جەرگ و دڵا ناوە\n\n\nهەتاکەی بۆیە یەک ئەگرین کە ئیتر پشتی یەک نەگرین\nهەتاکەی پڕبەدڵ تواخوا بەدڵ بۆ حاڵی یەک نەگرین؟ \n\n\nهەتاکەی کردەوەی چاکە بە واتەی بەد بفەوتێنین؟ \nهەتاکەی تەڕ لەگەڵ وشکا بەبێ تاوان بسووتێنین؟ \n\n\nهەتاکەی زۆر دلێ گەورە بە چاوی کەم تەماشا کەین؟ \nلەڕەنجی پاک وپیرۆزی هونەرمەندانە حاشا کەین؟ \n\n\nهەتاکەی گیانی خەمخۆری کز و لاواز و بێ ڕەنگ بێ\nوەکوو پەیکەر لە کونجێکی دەروونا مات و بێ دەنگ بێ؟ \n\n\nهەتاکەی بێخ و بنچینەی وەفا و ڕاست گۆیی بن کەن بێ؟ \nلەناو پەیوەندیی کۆمەڵدا وەفاداری بە دەگمەن بێ؟ \n\n\nهەتاکەی زۆر ڕەوشت و خوو نەچەسپێ شوێنەکەی لەق بێ؟ \nشکاتی گەردن و ئەستۆ لەسەر ئۆباڵی ناهەق بێ؟ \n\n\nهەتاکەی ژینی پیرۆز و تەمەن بدرێ بە دەم باوە\nبەدەم بای عادەتی پووچ و قسە و ڕەفتاری بێ جاوە؟ \n\n***\n\nکەس نەڵێ: گەورەم، تۆزە گەردێکە\nژاکاوی دەستی سووکە دەردێکە\n\n\nخەزانی مردن کە گەڵای وەران\nون بووی ژێر خاکی پەنا بەردێکە"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "هەناسەیەک", "poem_description": "", "poem_text": "گوڵی ژاڵە! بڕۆ بمرە هەتا جاو مفت و هەرزانە\nئەوەی دەستی بە زاخاچوو لەسەرتۆ ماڵی وێرانە\n\n\nبەسە زوخاوی دەستی تۆ! بنۆشە زەهری دەستی من\nهەتاکەی خوێنی گەش بتکێ لەجەرگی ئەم بەسزمانە\n\n\nجەفا نۆشی بە من تاکەی، وەفا بەخشی بە تۆ تاکەی، \nڕەوشتی تۆ لە ڕاستم کەی نیشانەی وەعد و پەیمانە؟ \n\n\nگەلێ قوربانی گەورەم دا، بە قوربان؟ من لەڕێی تۆدا\nوەرە سەیری ژیانم کە هەموی هەر قۆچی قوربانە\n\n\nبەبێ پەروا ملم نا بوو گڕی تۆ، دەک ملم بشکێ\nهەتا سووتا پەڕ و باڵی فڕینم چەشنی پەروانە\n\n\nبە تەفرەی تو خەڕو بوو ئەو کەسەی وا تۆی بە کەس دانا\nهەتا خزمی نزیکیشی لەبەر تۆ بونە بێگانە\n\n\nدەبا کاسەی ئەم و ئەو پڕ لە بادەی کەیف و خۆشی بێ\nئەنۆشم هەر لەکاسەی خۆم لەبادەی خەم کەلێوانە\n\n\nئەگەر تۆ شک نەبەم ئەی دڵ! ژیانی خۆم بە شا نادەم\nبەڵام داخی بەجەرگم وا لەگەڵ تۆ بوومە دێوانە\n\n\nلەپێشا لایەنی تۆم گرت، بەرم دا لایەنی هۆشم\nئەوەی ئەم ڕێگەیەش بگرێ، وەکوو حاڵم پەرێشانە\n\n\nدەسا تۆش بلبلی هۆشم، هەتا ماوی بناڵێنە\nلەتاو باڵی شکاوی خۆت، لەتاو شێواوی هێلانە"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "ئۆخەی", "poem_description": "بە بۆنەی شۆڕشی ١٤ی گەلاوێژەوە", "poem_text": "مژدە بێ ئەی خوشک و برا\nئاڵای ئازادی هەڵکرا\n\n\nدەزگای جمهوری دانرا\nپاشایەتی پێشێل کرا\n\n\nئۆخەی، ئۆخەی گەلم شادە\nلە تەوقی دیلی ئازادە\n\n\nهێزی مەرد هاتە کایەوە\nبارەگای شای پێچایەوە\n\n\nتەختەکەی هەڵگیڕایەوە\nسەرکەوتن دەنگی دایەوە\n\n\nچواردەی تەموز هاوار ئەکا\nلە لای ئێمەش باستێڵ شکا\n\n\nجەژنی ئازادی ئەمڕۆیە\nگزنگی خۆری ئاسۆیە\n\n\nڕووناکی بۆ من و تۆیە\nبۆ جەرگی ناحەز پشکۆیە\n\n\nشەمشەمەکوێرە دەرکەوێ\nچۆن بە شەوارە ناکەوێ\n\n\nئۆخەی کورد و عەرەب شادە\nلە تەوقی دیلی ئازادە\n\n\nزنجیر و کۆتی بەر بادە\nهاودەمی ڕۆژی مرادە\n\n\nئیمپریالیست و نۆکەری\nوەک گەڵای پاییز هەڵوەری\n\n\nسەرکەوتن هەر بۆ هەق بووە\nدوای شەوەزەنگ شەبەق بووە\n\n\nجێ بە ئیستعمار لەق بووە\nنۆکەری شەق و پەق بووە\n\n\nئەمڕۆ هاتە دی ئەو خەوە\nکە ئاواتی ئەم و ئەوە\n\n\nئۆخەی کە دڵ کرایەوە\nگیانی شەهید ژیانەوە\n\n\nتۆڵەی خوێنی درایەوە\nخونچەی هیوای گەشایەوە\n\n\nبۆ مزگێنی ئەم سەردەمە\nهەر ئۆخەیە و لەسەر دەمە\n\n\nهاتۆتە دی خەوی خۆشم\nبۆیە وا شاد و دڵخۆشم\n\n\nهەرتێر نابێ هەست و هۆشم\nئای چەن بەتاسە و پەرۆشم\n\n\nدڵم شادە، لەخەم دوورم\nپەپوولەی سەرگوڵی سوورم"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "ئیلهامی دەروون", "poem_description": "بەشێکە لە هەڵبەستێکی «عەلی تەرمۆکی» لە عەرەبییەوە.", "poem_text": "خۆ ئەگەر ژیان وەکوو خەو وابێ\nگوزەران ئاخ بێ و بە مەرگ کۆتا بێ\n\n\nبۆن کردنی گوڵ بکە بە پیشە\nتێر تێر سەرنجی دەمەو بەیان بە\n\n\nپەنجەت لە قژی نەرم و خاوا بێ\nبا دڵ و گیانت لەو هەستەدا بێ\n\n\nئەم ژینە بۆ تۆ زۆر پێویستیە\nچاکە و بەزەیی و خۆشەیستییە\n\n\nگەر با ئەیهێنا هەناسەی مردوو\nمرۆڤ ئارەزووی ڕێی چاکەی ئەبوو\n\n\nبەڵام مردووان ئێمەیان بیر چوو\nلەگەڵ تارمایی جوانەمەرگانا\n\n\nژیان بە چەشنی بێژەنگ ئەنوێنێ\nدوای گێژ سێ دانی هەر تیا ئەمێنێ\n\n\n«نەیرون» زۆر قەڵای بەرزی هەڵچنی\nکە هەڵسا لە خەو بە خۆی پێکەنی\n\n\nتاکوو بگاتە پیرۆزیی لاهوت\nئەم چەن وشەیەی خێرا بەرچاو کەوت\n\n\nیەک بەیەک پیتی بە ئاگر نوسراو\nلەسەر وێرانەی تەلاری ڕووخاو: \n\n\n(بەرەو کردگار، ڕێگای نزیک بوون، \nگوێ گرتنە بۆ ئیلهامی دەروون)"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "ئەو گەلەی", "poem_description": "", "poem_text": "ئەو گەلەی کەوا ساڵەهای ساڵ بوو\nڕێگای خەباتی پڕ دڕک و داڵ بوو\n\n\nلەبۆتەی سزا و متەینەتا قاڵ بوو\nلە ناکاو بەسەر دوژمنا زاڵ بوو\n\n\nتازە چۆن دیل و دەست بەسەر ئەبێ\nڕۆڵەی وەک جاران دەربەدەر ئەبێ\n\n\nئەو گەلەی کەوا دوێنێ ژێر دەست بوو\nشەوی ژیانی تاریک و پەست بوو\n\n\nهۆی ئیستعمار و کۆنەپەرست بوو\nئەودیلەی دوێنێ ئەمڕۆ سەربەست بوو\n\n\nتازە چۆن زنجیر لە گەردن ئەبێ\nنیشتمانەکەی بۆ دوژمن ئەبێ\n\n\nئەوگەلەی کەوا خوێنی ڕژاوە\nبەگوللە کەللەی ڕۆڵەی پژاوە\n\n\nهەرگیزوهەرگیز ڕانەوەستاوە\nبەرەوپێشەوە تەکانی داوە\n\n\nتازە چۆن گەلی وەها قارەمان\nخۆی بەخت ناکا لەسەر نیشتمان؟ \n\n\nئەو گەلەی شەوی دوور و درێژ بوو\nڕێی ڕزگار بوونی هەوراز و لێژ بوو\n\n\nبەرەو شەبەقی وەک «گەلاوێژ» بوو\nیەک یەک برینی دڵی ساڕێژ بوو\n\n\nهەرکەسێ ئەڵێ گەلی وانەبەرد\nدیل ئەکرێتەوە سەری دالەبەرد\n\n\nئەو گەلەی دەردی دیلی چەشتووە\nخوێن و ئارەقی زۆری ڕشتووە\n\n\nدەستەی ناپاکی بێ گۆڕ ناشتووە\nهەتا بەم ڕۆژەی خۆی گەیشتووە\n\n\nچۆن نەڵێ خاکم کرد بە گۆڕستان\nبۆ پیلان گێڕ و کۆنەپەرستان"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "ئەی کامەرانی", "poem_description": "", "poem_text": "ئەی کامەرانی! گەشە و ڕووناکی هیوای ژیانی\nبۆ شەو شەبەقی، گزنگی خۆری دەمەو بەیانی\n\n\nتریفەی مانگی، جریوەی خۆشی ئەستێرەی گەشی\nڕۆشن کەرەوەی دڵ و دەروونی تاریک و ڕەشی\n\n\nتۆ ئەو مەبەستە پیرۆزەی بەرەو قۆناخی شادی\nیەکەم ڕابەری کاروانە گەورەی ئادەمیزادی\n\n\nتۆ چارەسەریی دەردی گرانی گیانی کۆمەڵی\nبۆ دۆزینەوەی ڕێ لە ژیانا گڕ و مەشخەڵی\n\n\nوێرانە گەر تۆ بچیتە ناوی، خۆشە، ئاوایە\nتۆ هەبێ خەم و پەژارە و سزاکەی لە ناوایە؟ \n\n\nتۆ هەبی ئەوەی کەوا هەژار و دیل و کڵۆڵە، \nبەخت و ناوچاوی ڕەشی لە تاوا ئاوارەی چۆڵە\n\n\nتۆ کلیلێکی زنجیر و کۆتی پێ ئەکەیتەوە\nجەرگ و هەناوی ڕەشی بەدبەختی بەر ئەدەیتەوە\n\n\nئەوەش ئەزانم کە تۆ نە بەهرەی، تۆ نە خەڵاتی\nبەڵکوو بەروبووی بەپیت و فەڕی تۆوی خەباتی\n\n\nچەن لافاوی خوێن، خوێنی گەش و ئاڵ بۆ تۆ ڕژاوە\nچەن کەللەی سەر و مێشکی بلیمەت بۆ تۆ پژاوە\n\n\nچەن پێ هەڵوەری بەدەم زنجیر و کۆتی سزاوە\nچەن دەست و مەچەک لەناو ئاسنا بۆ تۆ ڕزاوە\n\n\nچەن مل لەسەر تۆ، بە ڕۆژی ڕووناک، کرا بە پەتا\nچەن جەستە، چەن گیان، سووتا لە بۆتەی جەور و مەینەتا\n\n\nچەن دڵی ناکام، ئێستا لە سەر تۆ، ئەسپەردەی گڵە\nگلێنەی چاوی چەن گوڵی نازدار زەدەی چقڵە\n\n\nچەن گیانی نەبەز بۆ تۆ، لەسەر تۆ، گیرۆدەی بەندە\nدیلی زیندانی تەنگ و تاریک و ئەڵقەی پێوەندە\n\n\nچەن جوانەمەرگی خێر لەخۆنەدیو کە گیانی دەرچوو\nبەستە و گۆرانیی ئاوات و هیوای تۆی لەسەر دەم بوو\n\n\nبە کورتی ماک و هەوێنی شادی و خۆشیی ژیانیت\nبەنرخی بۆیە وەها گرانە قۆچی قوربانیت"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "بادەی خەم", "poem_description": "", "poem_text": "نازانم بۆ لەناکاوا جار جار تەمێ، تەمێکی ڕەش\nلەو دیو ئاسۆی دەروونەوە دێ دڵم ئەگرێتە باوەش\n\n\nکە ئەو تەمە سەرهەڵ ئەدا، دڵم وەکوو ساوا ئەگری\nلەقاقای پێکەنینا بێ، وەک پاییز لەتاوا ئەگری\n\n\nدەستم ئەنێمە بەر ئەژنۆی خەفەت و دۆش دائەمێنم\nیان هەرکەسێ خەمی لابێ ئەچم هەمووی لێ ئەسێنم\n\n\nماتەمینی بزەی لێوی هیوای گەشم ئەتاسێنێ\nوەک هەڵۆ، مەلی هێمنی باخی خۆشیم ئەتارێنێ\n\n\nشەپۆلی خەم گێژم ئەدا لەدەریایەکی بێ بنا\nهەرگەردەلوولەوهەڵ ئەکا لە دنیای دەروونی منا\n\n\nئەوسەردەمەی کە ئەم تەمی خەمە یەخەی دڵم ئەگرێ\nهەرچی گەشەی پێ ئەبەخشێ ون ئەبێ، نامێنێ، ئەمرێ\n\n\nڕۆژی ڕووناک ئاوا ئەبێ، ئەبێتە یەک تاریکە شەو\nئەگەرچی چاو تینووی خەوە، کەچی لەچاو بێزارە خەو\n\n\nهەر کەبادەی ئەو خەمە نۆش ئەکا دەروونم، پەست ئەبم\nدەم و دەست گێژ و وڕ ئەبم، بێ نۆشی بادە مەست ئەبم\n\n\nئەی تەمی ڕەش! ئەی بادەی خەم! نازانم بۆ، نازانم بۆ\nوا دام ئەگری دێ یت و ئەچی ناگەم لەتۆ، ناگەم لە تۆ؟ \n\n\nسەردەمێکی باش ون ئەبی، دەروونم تاسەی تۆ ئەکا\nجار جار گوڵی بەهارە کەم یادی هەناسەی تۆ ئەکا"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "برووسکەی پرسەیەک", "poem_description": "لاواندنەوەی «هێمن»ی شاعیر و هاوڕێمە", "poem_text": "هەر کە بارگەی یارانەکەی بەهێمنی گەیشتە شار\nزوو زانیم کە بارگە و بنەی هێمنیش دەگاتە هەوار\n\n\nزوو زانیم کە «پاشەبەرە» شیعرێکی نائاسایییە\nکزە و سۆزی هەناوەکەی ژیلەمۆی ماڵئاوایییە\n\n\nفرمێسکی ئەو چاوە تەڕەی لەو پارچە شیعرەیا هەبوو\nتۆمارێکە بۆ تەمەن و بۆ ڕەوتی ژینەکەی هەموو\n\n\nئەو بارگەیەی هەر هەناسە و ئاخ و داخ و سکاڵایە\nشیوەنێکی گەرم و گوڕی کاڵاکەی لەقەد باڵایە\n\n\nبەدەم سەرنجی شیعرەوە بۆ تۆی ماندوو، بۆ تۆی تینوو\nچاوی خەیاڵم تۆی ئەدی و ئەیوت چاوێک بنێ و بنوو\n\n\nئاسۆ وەک جاری جارانی، بگرە زیاتر، تەماوی یە\nمەڵبەند هەرلایەکی ئەگری، ڕەشپۆشێکی خەماوی یە\n\n\nئێستەش بەبۆنەی کۆچەوە کە تۆمارت ئەخوێنمەوە\nیادی هەڵگر و داگری ژیانەکەت ئەژێنمەوە\n\n\nئەی بلبلە خۆش خوێنەکەی باخچەکەی کوردستانەکەم\nتەریوە دڵشکاوەکەی شەیداکەی نیشتمانەکەم\n\n\nگوڵی شیعر لە باخچەتا گەشی بۆن و بەرامە بوو\nپاراوی خۆشەویستیت و گۆشی ئەو هەموو زامە بوو\n\n\nگوڵی کام شیعرێ ناسکە لەتاریک و ڕوونا هەیە\nبۆ جوانی و بۆ ئەم خاکەیە، بۆ ئازادی ئەم کوردەیە\n\n\nشاعیرە پەخشان نووسەکەی زمان پیت و پاراوەکە\nئەی بە بەرهەم گوڵە باخی سەر لق بەرزە گەشاوەکە\n\n\nئەی ئاوارە و دەربەدەری دەستی خەباتی چەن ساڵە\nبۆ مافی کوردی ڕەنجەڕۆ ڕێبواری ئەو ڕێگە تاڵە\n\n\nبەناو هێمنی، جەربەزەی ئەو هەورازە سەخت و کووڕە\nبەناو دڕک و داڵی زۆرا، ڕووبەڕووی وەیشوومەی تووڕە\n\n\nتا لە نزیکی چوارچرا سەری شەکەتت نایەوە\nشیعر و خەبات و ناسۆری و مەهابادت بۆ مایەوە"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "بڵقی سەر ئاو", "poem_description": "", "poem_text": "دەردێک هەیە کوشندەیە لەناوا\nبەردی داوە بەپشت زۆر شتی باوا\n\n\nدەربڕینی: دەمێ ساڵە لەدڵما\nشەپۆل ئەدا وەکوو خولیا لە سەرما\n\n\nئەو دەردەی وا کە لێرەدا مەبەستە\nئازاری والای دەستەی ماران گەستە: \n\n\nزۆر کەسی وام بەم دوو چاوەی خۆم دیوە\nخۆی، لەئێمە، سەدقات چاکتر ناسیوە\n\n\nچییە و چۆنە و ئاخۆ چی لە بارایە\nجەواڵی دڵ چییە و چی لە زارایە\n\n\nبە سەرژمێر خۆی یەکێکە لەبەر چاو\nکە چی پەلکەزێڕینەیە بە هەناو\n\n\nبەپێی شوێن و بەپێی هەوا و بەرژەوەن\nگێرە ئەکا و خەرمانەکەی ئەکا شەن\n\n\nبەوێنەی بۆق ڕەنگی زەوی وەرئەگرێ\nڕەنگی مرۆڤ هاوار چۆن ڕوکەش ئەکرێ؟ \n\n\nئەو مرۆڤەی پێستەکەی گەنم ڕەنگە\nهەر یەک دڵ و یەک مێشک و یەک ڕەنگە\n\n\nسپی و ڕەشیش ئەبێ هەرسپی و ڕەش بێ\nشەوی تاریک لەڕووناکی بێ بەش بێ\n\n\nکەچی ئەوەی ئەمڕۆ لەبەر چاوایە\nڕاست پەرستی لەلا هەروەک باوایە\n\n\nتاڕیایی و تاڕەواڵەت وەستابێ\nڕاستی ئەبێ هەر شار بەدەر کرابێ\n\n\nهەر من من و هەر خۆپەرستی باوە\nپووشی وشکە دڵسۆزی بە دەم باوە\n\n\nهەرچی دەستی گەیشتە کۆڵە داسێ\nتەنها زاتی خۆی نەبێ کەس ناناسێ\n\n\nبەڵام ژیان، ژیانی ڕاستەقینە\nزۆر لەم بڵقی سەر ئاوانە بە قینە\n\n\nڕیاکاری خۆپەرستی ترسنۆک\nئەمڕۆ سبەی ئەبێ هەر دابدا چۆک"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "بۆ ساواکەم", "poem_description": "", "poem_text": "ئەی میوانی تازەی دنیای گەورە و فراوان\nدەستی بە خێرهاتنی تۆم نایە سەر چاوان\n\n\nبەخێرهاتی شەشەم چرۆی داری ژیانم\nتروسکەی چاو، هێزی ئەژنۆ، ئارامی گیانم\n\n\nبەخێرهاتی خونچەی ساوای گوڵباخی بونم\nجگەر گۆشەی ناو باوەشی گەرمی دەرونم\n\n\nلەمەڵبەندی نەبونەوە بۆ ئاسۆی ژیان\nلەتاریکی نادیاری بۆ سەر دنیای گیان\n\n\nلەئاسمانی نەدیوەوە بەرەو دنیای بون\nهاتی بگەی بەو مەلانەی لەپێش تۆوە بون\n\n\nبەڵام ڕۆڵە! تۆ مناڵی، بەرخۆلەی ساوای\nبێ پرس وڕا، بێ ڕەزابون، بەرەولای دنیای\n\n\nدیارە ئەمڕۆ تۆ نازانی کە ئەم دنیایە\nبۆ شەپۆلی مەینەتی ودەرد ئەڵێی دەریایە\n\n\nئەوەتا من کە بۆ ئێوە وەک پاسەوانم\nبۆ پەروەردەی نەمامی باخ وەک باخەوانم\n\n\nبە برژانگی تیژی چاوم باخچەم ئەکێڵم\nبەدەستم بێ، چۆن دڵم دێ بەجێتان بێڵم؟ \n\n\nتۆوی ڕەنج و تەقەڵایە لەوباخە ئەڕوێ\nخونچە و چرۆی گوڵ و نەمام بەخوێن ئەپشکوێ\n\n\nبە ئارەق و خوێنی جگەر نەمام ئاو ئەدەم\nڕیشەی دڵم بە پەرژینی دەوری باخ ئەکەم\n\n\nبەدەستم بێ چۆن ئەتوانم لە ئێوە دوربم\nبە ڕۆژ و شەو لەسەر پشکۆی ئاگری سوربم\n\n\nتا تەنانەت لە شێوەی تۆش بێ بەهرە و بەش بم\nمنی باوک، بۆ تۆی ساوا وا بێ باوەش بم\n\n\nبەڵام ڕۆڵە دڵنیابە هەتاکوو ماوم\nبۆ پەروەردە و خۆشی ئێوە ئەبێ هەنگاوم\n\n\nتاکوو ئێوەی نەمامی باخ گەش و تێراو بن\nدڵ نایەوێ گوڵی ڕومەت سیس و ژاکاو بن\n\n\nتادێنە بەر، تا پێ ئەگەن بۆ کۆڕی ژیان\nورد ورد گیانم لە ڕێتا ئەکەم بە قوربان"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "بۆ شەش پەپوولەکەم", "poem_description": "١٩٦٤", "poem_text": "١\n\nشەش پەپوولەکەی گۆشەی باخەکەم\nهەر بۆ ئێوەیە ئاخ و داخەکەم\n\n\nهەر بۆ ئێوە لێو بە باری خەمم\nبلبلی بەستەی گریە و ماتەمم\n\n\nهەر وەکوو پاییز ڕەنگ زەردی ئێوەم\nناخی دەرون پڕ لە دەردی ئێوەم\n\n\nخەمی ئێوەیە خەو و خۆراکم\nشەوی تاریکە ڕۆژی ڕووناکم\n\n\nبەرد ئەسوتێنێ گەرمیی هەناسەم\nبە سۆزی دڵ و ئاگری تاسەم\n\n\nهاوار و ناڵەی مات و بێ دەنگم\nخورپە و لێدانی دڵەکەی تەنگم\n\n\nچۆن بوو نەمردم دیم وا بەڕێوە\nهەوری چڵکنی دووری لە ئێوە؟ \n\n\nلەسەر ئێوە و من لەسەر ئەو باخە\nهەوری مەینەتی کەوتە چەخماخە\n\n\nچەن گۆپکە و چرۆ چەن خونچە چەن گوڵ\nسووتا، هەڵوەری بە ناکامی دڵ\n\n\nخەم و پەژارە وەک جاری جاران\nباری بە وێنەی ڕەهێڵەی باران\n\n\nلافاوی دووریی هات ڕای فڕانم\nبەرەو نەهاتێ خۆشم نەزانم\n\n٢\n\nشەش پەپوولەکەی گۆشەی باخەکەم\nهەر بۆ ئێوەیە ئاخ و داخەکەم\n\n\nلەو ڕۆژەوە من دوورم لە ئێوە\nهەر خۆم ئەزانم دڵ چەن پەشێوە\n\n\nهەر خۆم ئەزانم کام بڵێسەی خەم\nلە دەروونەوە بەربۆتە جەستەم\n\n\nهەر خۆم ئەزانم دەردی دڵی خۆم\nتوخوا با هەر خۆم بۆ خۆم خەم بخۆم\n\n\nهەر خۆم ئەزانم چەن بە سەرسامی\nگرتوومە ملی ڕێی بێ ئارامی\n\n\nدەس لەناو دەستی دڵەی ڕەنجەڕۆم\nبە ڕێی دڕکاوی مەینەتا ئەڕۆم\n\n\nوەک مارانگەستە زامم پل ئەدا\nبە ڕۆژ و بە شەو تەپاوتل ئەدا\n\n\nڕۆژ تا ئێوارە، شەو تا بەیانی\nساوای دڵ گەرمە جۆشی گریانی\n\n\nلە تاو دووری جێ بە خۆم ناگرم\nهەر ئەڵێی لەسەر پشکۆی ئاگرم\n\n\nپەپوولەکانم: هەر خۆم ئەزانم\nچەن بە ناسۆرن برینەکانم\n\n٣\n\nشەش پەپوولەکەی گۆشەی باخەکەم\nهەر بۆ ئێوەیە ئاخ و داخەکەم\n\n\nمن باخەوانی باخی ئێوە بووم\nداخی سەر دڵی داخی ئێوە بووم\n\n\nباخچەم ئەکێڵا بە برژانگی چاو\nتک تک ئارەقم بۆ ئەکرد بە ئاو\n\n\nبە تاسەی دڵ و سۆزی گیانەوە\nبەهەشتی ئێوەم ئەڕازانەوە\n\n\nتا ماندوو بکەن جووتە باڵەکان\nبۆ سەر گەڵای سەوز گوڵە ئاڵەکان\n\n\nتا گەشت و سەیران تێر و تەسەل بێ\nشوێن حەسانەوە سەر لق و پەل بێ\n\n\nهەڵمژن بۆن و بەرامەی خۆش خۆش\nئاونگ لە پەڕەی گوڵا بکەن نۆش\n\n\nڕۆژ بەسەر بەرن لە باوەش گوڵدا\nشەویش لە کۆشی گەرمی توێی دڵدا\n\n\nئای لەو ئارامە، ئای لەو شادییە\nئای لەو ژیانی پڕ ئازادییە\n\n\nکە بێن و بچن بە دڵی خۆتان\nگیانی باخەوان ڕێی هاتوچۆتان\n\n\nئاخ هەوری چڵکن لە ئێوەی کردم\nبە لافاوی سوور بۆ دووری بردم\n\n٤\n\nشەش پەپوولەکەی گۆشەی باخەکەم\nهەر بۆ ئێوەیە ئاخ و داخەکەم\n\n\nیادی ڕۆژانی عومری ڕابردوو\nکە چەن زوو هات و چەن زوو بەسەر چوو\n\n\nیادی فڕینی ئەو ناو بەهەشتە\nسەیر و سەیران و گەڕان و گەشتە\n\n\nیادی ئەو هەموو یادگارانە\nبزەی سەر لێوی ژینی جارانە\n\n\nوا لەبەر چاوی خەیاڵاتی من\nبە ڕۆژ و بە شەو هەر دێن و ئەچن\n\n\nداخی بە جەرگم کە باڵ پەشێون\nئێوەش وەکوو من خەم لەسەر لێون\n\n\nئەزانم پاییز، پاییزی ماتەم\nچی کرد بە گوڵ و گەڵای باخەکەم\n\n\nئەزانم ئێوەش وێڵ و ئاوارەن\nوەک من دڵ پڕ لەم ناڵە و هاوارەن\n\n\nبە شوێنی منا ئەسووڕانەوە\nبە هیوای بەرە و باخ گەڕانەوە\n\n\nئیتر چۆن سۆزی دەروونی پەستم\nگڕ بەر ناداتە دێڕی هەڵبەستم؟ ! \n\n\nیان چۆن بڵێسەی پەژارە و خەمم\nگڕ بەر ناداتە وشەی سەر دەمم\n\n٥\n\nشەش پەپوولەکەی گۆشەی باخەکەم\nهەر بۆ ئێوەیە ئاخ و داخەکەم\n\n\nلافاوی دووری ئەنیشێتەوە\nتەم و خەمی دڵ ئەڕەوێتەوە\n\n\nدەستە بە دەستە باخەوانەکان\nئەگەڕێنەوە بەرەو باخەکان\n\n\nئەو سا سەرلەنوێ بە پەرۆشەوە\nدەروونی شاد و دڵەی خۆشەوە\n\n\nبەهەشتی گەشتی ئێوە خۆش ئەکەم\nبادەی دڵخۆشی ئێوە نۆش ئەکەم\n\n\nخەمی کۆنە و نوێی چەن ساڵەی تەمەن\nبە دەستی شادی ئەکەین ڕیشەکەن\n\n\nدەست ئەکەینە مل ئەو خەو بینینە\nجا ساڕێژ ئەبێ ئەو گشت برینە\n\n\nمژدە بێ مژدە دێمەوە لاتان\nئەکەم بژاری باخچەی هیواتان\n\n\nشاد ئەبینەوە ئەمڕۆ یا سبەی\nئاوات، خۆزگە، خەو، ئەبن بە ئۆخەی\n\n\nئەژین ژیانێ هەمووی ئۆخەی بێ\nهەرچی پێی بڵێن خەفەت ئەو نەیبێ\n\n\nپەپوولەکانم! پەپوولەی ئازیز\nوا بە سەر ئەچێ ماتەمیی پاییز"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "بۆ فریشتەیەک", "poem_description": "", "poem_text": "دیارە تۆ پەریزادە و فریشتەی ناو نزاری\nبۆیە ژیر و بەبیر و جوان چاک و بەهرەداری\n\n\nلە ئاسمانی ڕەوشت و خوی دڵگیر و پەسەندا\nئەستێرەی گەلاوێژی پیرۆزی ورشەداری\n\n\nلە باخی خۆشەویستی ناخی دڵ و دەرونا\nگوڵێکی تاسەر گەش و تازە پشکوتوو دیاری\n\n\nمن دڵی خۆمم ئەدی لە گۆشەی مەینەتیدا\nبەختی خەواڵوو شێوەی تۆی چۆن هێنا بە دیاری؟ \n\n\nهەر دوو پێی خۆمم ئەدی لەناو تەوقی گرانا\nخۆشیت باران بەسەرما وەک شەونمی بەهاری\n\n\nلەشم لەناو قەفەزدا وەکوو بلبل ئەگریا\nگیانم کە تۆی دی فڕی بە باڵی بەختیاری\n\n\nدۆزەخ بوو جێگەم تەنها هەر بەناو هێلانە بوو\nبەهەشتێکت پێ بەخشیم، فریشتەی کوردەواری\n\n\nبە چەشنێ سۆزی دەروون تۆی دی کەوتە بڵێسە\nکزبێ ڕۆژێ لە ڕۆژان بۆ من دەردێکە کاری\n\n\nهەرچەندە دێتە یادم، موچڕکی سۆز و تاسەم\nهاوار ئەکا پڕ بە دەم: هەر بژی یادگاری"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "بۆ مێژوو", "poem_description": "پێشکەشە بە گیانی سمایل خانی سمکۆ", "poem_text": "سمکۆش، وەک شێخی نەمر\nهەڵۆیەک، بوو، بەرزەفڕ\n\n\nلەسەر لوتکەی چیاوە\nهەر بە هەوری ئەدا دڕ\n\n***\n\nلە شەققەی باڵی خولیای\nئەدا، بۆ ئاسۆی هیوا\n\n\nبەسەر هەزاران هەزار\nدوند و تەپۆلکە و شیوا\n\n***\n\nلە شەوی کوردستانا\nسمکۆ بڵێسە و گڕ بوو\n\n\nبۆ خۆری سەر فرازی\nخوێنی مەشخەڵ هەڵگربوو\n\n***\n\nزۆر بن دار و بن بەردی\nئەم خاکی کوردستانە\n\n\nبۆ هاژەی پەر و باڵی\nهەڵۆمان، داستانە\n\n***\n\nئەو ئارەق و خەباتە\nجێی شانازی مێژووە\n\n\nبۆ سەر بەرزیی وڵاتە\nهەڵمەتە و نەمر بووە\n\n***\n\nتاڕاوکەری تامەزرۆ\nبەخوێنی گەشی هەڵۆ\n\n\nئەم کوردەی کرد ڕەنجەڕۆ\nبەکسپەی مەرگی سمکۆ\n\n***\n\nئەو چیا سەربەرزانە\nبۆ هەڵۆ هەر هێلانەن\n\n\nبۆ ئەو بەچکە شێرانە\nهەر بێشەن و هەرلانەن"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "بۆ مەدهۆشی شاعیر و بەڵێنەکەی", "poem_description": "", "poem_text": "نەفس بە هیوای ئەو بەڵێنە بوو\nهێلکەی چی؟ ! هەمووی دوو زەردێنە بوو\n\n\nوتیان بێ خوێیە، من کەتامم کرد\nبەینی بەینەڵڵا هیچ بێ خوێ نەبوو\n\n\nپیرییە، یان خەم زەینی کول کردوون\nبیر تیژیی ئێوە خۆ کەم وێنە بوو\n\n\nچوارشەممە و شەممە و سەفەر دوایی هات\nدەنگی تەلەفۆن بۆ بەر گوێ نەبوو\n\n\nسەرما خەریکە دوورکەوێتەوە\nجڵقەی هێلکە بۆر لە هیچ کوێ نەبوو\n\n\nقەرز کۆن ئەبێ، بڵێی نەفەوتێ؟ \nمەسەل کۆنە، هی ئەمڕۆ و دوێ نەبوو"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "بۆ مەلێکی تەریو", "poem_description": "", "poem_text": "ئەی بلبلی، بەهرە زلی، گەروو بچووکی نەغمە خۆش! \nئەی باڵداری هونەرمەندی بەستە و ئاوازی پڕ لە جۆش! \n\n\nئەی ئەو مەلەی کە سڵ ئەکەی لە گیاندارانی ڕووی زەوی\nڕاوکەر نیم داوی پڕ لە دان بنێمەوە تۆی تێ کەوی\n\n\nفڕی هاتی نیشتیتەوە لەسەر لق و پۆپی دارێ\nلە باخێکی نزیک منا، بەسەر بەری نەو بەهارێ\n\n\nبە ئاواتی ژێر سێبەری حەسانەوەی پاش ماندوو بوون\nتا وچانێ بدەی بە باڵ زاخاوێ بە ناخی دەروون\n\n\nیان بە دەنووکی ئارام و ئاواتی گەش، بە سەربەستی\nلەو سەر لق و پۆپی دارە هێلانەیەک هەڵببەستی\n\n\nمنیش لە نزیکی تۆوە، چاوم لە جێی پیرۆزت بوو\nدەمەو بەیان و زەردەپەڕ، گوێم لە دەنگی بە سۆزت بوو\n\n\nخۆزگەیەکم ئەهاتەدی: بۆ خۆت خەریکی خوێندنی\nلە باخی ئەم ژیانەدا دڵخۆشی گوڵ بۆن کردنی\n\n\nئەم وت: ئۆخەی وا ئەو مەلە خەمی کۆنی بەبا ئەدا\nتەمی دیلێتی ناو قەفەس لە توێی دەروونی لا ئەدا\n\n\nکەچی داخەکەی داخانم بەردە وردەی دەستی هەواڵ\nخۆی گەیاندە هێلانەکەو تۆش بۆی فڕی بە جووتە باڵ\n\n\nیادێکی پڕ لە ناسۆرە ئەوەی بۆ من مابێتەوە\nخەمی تەراندنی وەها هیچ تەمی ناڕەوێتەوە"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "بۆ چلەی مەفتوونی هاوڕێم", "poem_description": "", "poem_text": "ئەی پێنووسی دەستی وەفا و پێ زانین\nهەڵبەستێکم ئەوێ ڕەش پۆش وەکوو شین\n\n\nپرسە بگرێ بۆ کۆچی جوانەمەرگێک\nڕەنجەڕۆ بوو لە وچان و خۆشیی ژین\n\n\nبۆ مەفتوونی هاورێی دەمی قوتابیم\nئارەق ڕێژی تینووی فێربوونی چین چین\n\n\nئێستەش قاقای پێکەنینی ئەو دەمەی\nلە گوێی منا دەنگ ئەداتەوە یەک بین\n\n\nئێستەش قسەی ساکار و بێ فێڵی ئەو\nلەبەر چاوم نەخشە وەک باخچەی ڕەنگین\n\n\nوەک بلبلێ وێڵی گوڵی خوێندن بوو\nلەپاریس و لە لەندەن و لەبەرلین\n\n\nلەرێی بەرزی کوردایەتی پیرۆزدا\nبەشدارێ بوو لەریزی دەستەی پێشین\n\n\nلە ئاگری خۆشی دە ساڵەی کوردا\nپشکۆی گەش بوو بۆ ڕێی خەباتی خوێنین\n\n\nتا داخەکەم جەرگی کەوتە وشک بوون\nچاوی لێک نا بە هەناسەی ئاگرین\n\n\nبە هەزاران چەشنە هیوای دڵەوە\nبە ناکامی ماڵ ئاوایی لێ کردین"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "بۆ گوڵێکی ژاکاو", "poem_description": "", "poem_text": "ئەی گوڵی تازە گەشاوە! \nلە نەوبەهاری ژینا بووی\n\n\nشۆخی بە جوانی ڕازاوە\nلە باخچەی پێکەنینا بووی\n\n***\n\nلەسەر چڵی بەرزی نیاز\nبە شنەی شەماڵی گەشە\n\n\nلار و لەنجەت پڕ بوو لە ناز\nبەهرەی پڕ پێستی ئەو لەشە\n\n***\n\nهەر چاوێ کەئەیدی شێوەت\nئەبڵەق و حەپەساو ئەبوو\n\n\nبە خونچەی ئەو دەم و لێوەت\nبەدڵ گیرۆدەی داو ئەبوو\n\n***\n\nزۆرجار مەلی هەست و تاسە\nبەجوانی تۆ خرۆشاوە\n\n\nزۆرجار تاساوە هەناسە\nبەسەرنجی ئەو دوو چاوە\n\n***\n\nکەچی داخەکەم لە ناکاو\nون بوو شێوە و سەرنجەکەت\n\n\nوەک گوڵێکی هەڵپچورکاو\nبەسەرچوو لار و لەنجەکەت\n\n***\n\nلەئەنجاما دڵەی شەیدا\nزانی ژاکای بەبای خەزان\n\n\nلەبن دڕکا، لەژێر پێدا\nبەدەستی نرخی تۆ نەزان"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "بۆ گۆرانی نەمر", "poem_description": "", "poem_text": "ئەی باڵداری شیعروتن! \nبەرەو ئاسۆی مەبەستی من\n\n\nجێ بێڵە هێلانەی هەناو\nشەققەی باڵم ئەوێ بە تاو\n\n\nئەگەرچی پاییزی ڕووزەرد\nگەرچی خەزانی داخ و دەرد\n\n\nگوڵی گۆڕیم بە دڕک و داڵ\nشیرینی لێ کردم بە تاڵ\n\n\nساردە ڕێی دەر و دەشت نییە\nدەرچونی تۆ بۆ گەشت نییە\n\n\nگەرمە ناخی هێلانەکەت\nجێ بهێڵە ئاشیانەکەت\n\n\nبفڕە و بڵێ: ئەی کوردینە\nشیعر و ئەدەب پەروەرینە! \n\n\n«گۆران» کۆچی کردە سەیوان\nگەییە ژێر داری ئەرخەوان\n\n\n«گۆران»ی شاعیری مەزن\nکەوتە ناو گۆمێکی بێ بن\n\n\nئەو ئەدیبە هەڵکەوتووە\nلە باوەش گۆڕا خەوتووە\n\n\nئەو بلبلەی بە بەستەوە\nگۆی شیعری خستە ڕستەوە\n\n\nتا ئێوارە، تا بەیانی\nبۆ بووکی دڵداری و جوانی\n\n\nئەو بوو لە چەرخی بیستەما\nلە کێوی سەختی ستەما\n\n\nشابازی سەر لقی هەڵبەست\nقەڵای شیعری تازەی هەڵبەست\n\n\nشیعری «بەهەشت و یادگار»\nبۆی جێ هێشتین بە یادگار\n\n\nچەپکە گوڵی ئەو باخەیە\nفەرامۆشی ئەم داخەیە\n\n\nبە چەپکە «فرمێسک و هونەر»\nسامانی مرواری و گەوهەر\n\n\nگوڵی پێشکەش ئێمە ئەکرد\nئەخرایە سەر گەنجینەی کورد\n\n\nبە نووکی تیژی خامەکەی\nبەرەو نامە و پەیامەکەی\n\n\nلە خەرمانی زمانی کورد\nشەن و کەوی وشەی ئەکرد\n\n\nبۆ ڕووناکی ماندوو ئەبوو\nیان پەپوولەی بۆ بۆن تینوو\n\n\nوەک پەروانەی دوور لە چرا\nلە شوێن زانستی ئەگەڕا\n\n\nلەناو شەوەزەنگی ژینا\nلە دنیای شیعر و نووسینا\n\n\nوەکوو مۆم سووتا توایەوە\nسەری سەربەرزی نایەوە"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "بۆ هیوای خوشکەزام", "poem_description": "", "poem_text": "لە دوورەوە کە هەواڵی جەرگبڕی تۆم بۆ هات\nمەلی تاسەم هەڵفڕی بۆ ئاسمانێکی کش و مات\n\n\nتا لەوێوە، بە شێنەیی، شۆڕ بێتەوە بەرەو خوار\nژێر درەختێ، سەر بنچکێ، بۆ خۆی بکا بە هەوار\n\n\nتا بتوانێ، تێر تێر بگری، بۆ هیوای لەدەس چوومان\nڕۆڵەی شەرمن، پەپوولەی وێڵ، بەرخی لە چاو ون بوومان\n\n\nبێنێتە پێش، لەو دوورەوە، شێوەکەی تۆ هیوا گیان\nچۆن گوللەی وێڵ بەڕێی کردی بۆ سەر گردەکەی سەیوان\n\n\nورد بێتەوە لە ڕەوشت و لە تەمەن و باڵاکەت\nلە قەڵەم و لە دەفتەر و کتێبی ناو جانتاکەت\n\n\nلە شەبەقی زامی لاچاو، جل و بەرگی خوێناوی\nهاوڕێ یانی قوتابخانە و وێنەی تازە گیراوی\n\n\nلە شوێن و ڕێ و لە پێخەف و هەزاران هەڵسوکەوتت\nبێ ژمارە یادگاری گڕ تێ بەر بووی دواکەوتت\n\n\nگوێ شل بکا بۆ شیوەنی گەرم و گوڕی ڕۆڵەڕۆ\nدایک و باوک و خوشک بە تۆ ڕەنج بابردووی ڕەنجەڕۆ\n\n\nئاخ کۆستی تۆ، وەک گوللەکە، چزا بەسەر دڵمانا\nکولانەوەی زامی ناسۆر هەر ئەژی لەگەڵمانا"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "بە بۆنەی کەشکۆڵە بەنرخەکەتەوە", "poem_description": "بۆ بەڕێز: کاک سعید شێخ علی شادمان", "poem_text": "برا! پیرۆز بێ ڕەنجی پیرۆزت\nلەگەڵ هەستەکەی بەرز و دڵسۆزت\n\n\nئەم کەشکۆڵەی تۆ گەنجینەی بیرە\nبەرهەمی مێشکی پیاوانی ژیرە\n\n\nدیوانی شیعری وێژەوانانە\nهی ئەو دەستەیەی لەسەر چاوانە\n\n\nئەوانەی ئەژین لە ناو هەناوا\nلە گۆشەی دڵ و گلێنەی چاوا\n\n\nئەوانەی کەوا هەر بە ناو مردوون\nهەتاکوو دنیا دنیایە زیندوون\n\n\nئەوەش دەربەستی ئەو پیاوانەیە\nدیارە کردەوەی هەر پیاوانەیە\n\n\nئەوەی شوێن کەوتەی ئەو گیانانەیە\nدیارە هەر لەگەڵ ئەو کاروانەیە"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "بەراوردێک", "poem_description": "", "poem_text": "بەردی تانوت و پلاری دوژمن\nبریندار ناکا هەست و سۆزی من\n\n\nبەڵام ئەو گوڵەی دۆستم تێم ئەگرێ\nپێم هەڵ ئەکێشی هەناسەی بێ بن\n\n***\n\nئەگەر خۆ دڕکێ هەڵ چەقی لەپێم\nپێم ئەڵێ: دڕکم هەر ئازارە پێم\n\n\nئەی ئەگەر گوڵێ بۆنی ناخۆش با\nخەڵکینە! ئاخۆ ئەو ئەڵێ چی پێم! ؟ \n\n***\n\nدەبا بای خەزان گوڵ هەڵوەرێنێ\nزەردی کا، سەوزی گەڵا بسێنێ\n\n\nبەڵام بۆ بەهار لە کوێ ڕەوایە\nوەیشومەی مەرگی خونچە بهێنێ؟ \n\n***\n\nبایەقوش بۆ خۆی باهەر بخوێنێ\nدەنگی ناسازوشومی بنوێنێ\n\n\nبەڵام کفرە لام بلبلی دەنگ خۆش\nبەدەنگێکی تر دەرون بدوێنێ\n\n***\n\nبا شەوی تاریک دەریای بێ بن بێ\nتریفەی مانگ و ئەستێرەی ون بێ\n\n\nبەڵام جێی داخە ڕۆژی گەرم و گوڕ\nساردی وتاریکی ببێ و بۆ من بێ"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "بەردێک", "poem_description": "", "poem_text": "دێ بە دێ و شارەوشار ئەکەم\nپڕ بەدەمم هاوار ئەکەم\n\n\nبەدەنگی زوڵاڵی کوردی\nباسی پیاوی بێ بار ئەکەم\n\n\nلەو کەسەی پەت بازی ئەکا\nبێ ئاگا ئاگادار ئەکەم\n\n\nبۆ زڕانی ناوی بەدی\nنوستوو لە خەو بێدار ئەکەم\n\n\nبۆپێ شێل بونی کردەوەی\nبێ هۆش و گۆش هوشیار ئەکەم\n\n\nخۆی و تەناف و پیشەکەی\nلەناوا شەرمەزار ئەکەم\n\n\nنیسکی بێ بەروپشتی وا\nتووشی دەرد و ئازار ئەکەم\n\n\nبە ڕۆژ و شەو، بە دەست و دەم\n«بێ بار» لە تانوت بار ئەکەم\n\n\nبە تیر و تیغی سەرزەنشت\nناو جەرگی کۆلەوار ئەکەم\n\n\nهەتا ئیفلیج و گۆج ئەبێ\nبەم چەشنە شیعرم سوار ئەکەم\n\n\nلەباتی ڕاوی باڵندە، \nڕاوی دوپشک و مار ئەکەم\n\n\nبۆ سەر شکاندنی وەها\nئارەزووی بەرد و دار ئەکەم\n\n\nهەتا «بێ بار» ناچار ئەڵێ: \nلە دەس «بێ باری» بار ئەکەم\n\n\nیەک زمان و یەک دڵ هەیە\nخۆم بۆ تووشی هەزار ئەکەم\n\n\nپیاوی ساغ و مەردیش ئەڵێ: \nدەردی بێ باری چار ئەکەم\n\n\nباخی ڕەنگینی یەک ڕەنگی\nلەدڕکی وا بژار ئەکەم"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "بەستەیەک", "poem_description": "", "poem_text": "من مەلێکم ئاشتیخواز\nبە چریکەی خۆش ئاواز\n\n\nلە خاکی کوردستانا\nخەڵکی ئەخەمە پەرواز\n\n***\n\nبە بەستەی شیرین و خۆش\nبە کوڵ بە تاسە، بە جۆش\n\n\nلەهەرلا دەنگ هەڵ ئەبڕم\nئەیخەمە بەزم و خرۆش\n\n***\n\nئەخوێنم، دڵم شادە\nلەش لە قەفەس ئازادە\n\n\nبەستەی ئاسایش ئەڵێم\nبەزوبانێکی سادە\n\n***\n\nهەتا ڕۆژ بە شەو ئەکەم\nبانگی ئەم و ئەو ئەکەم\n\n\nبۆ ئاشتی و برایەتی\nهی نووستوو لە خەو ئەکەم\n\n***\n\nبۆ ئەوەمە بە جارێ\nهەڵسن بیکەینە کارێ\n\n\nکوننە پەپووی شەڕانی\nچنگ لەسەر شان بتاری\n\n***\n\nنەهێڵین لێرە و لەوێ\nهەناسەیەک بسرەوێ\n\n\nئەوەندەی هەڵفرێنین\nتالەپەل و پۆ کەوێ\n\n***\n\nچونکە کوندە پەپووی گەڕ\nزۆر حەز ئەکا وشک و تەڕ\n\n\nبەسەر یەکا بسووتێ\nبەئاگری شوومی شەڕ\n\n***\n\nحەز ئەکا دەستی تاوان\nبگرێ بەرۆکی لاوان\n\n\nبەناسۆر هەڵوەرینێ\nگوڵی تەمەنی جوانان\n\n***\n\nیان بۆمبا لە ناکاوا\nلەو پەڕی تین و تاوا\n\n\nلەگەرمەی شیرین خەوا\nخۆی با لە کۆرپەی ساوا\n\n***\n\nیان ئافرەتێکی سک پڕ\nنێزەیەکی جگەر بڕ\n\n\nلەشی ئەنجن ئەنجن کا\nلەگۆشەی ماڵا لە پڕ\n\n***\n\nیان پیرێکی دەروون پاک\nسادە و ساویلکە و خەمناک\n\n\nپارچە بۆمبایەکی وێڵ\nبۆ خۆی بیکا بە خۆراک\n\n***\n\nیان ئەتۆمی بێ ئامان\nدوژمنی سەر و سامان\n\n\nدەس کا بە پاکۆ دانی\nژینی پڕ لە هیوامان\n\n***\n\nیان سەرانسەر شار و دێ\nبەسەر خەڵکا بڕوخێ\n\n\nکوننەپەپوو کەلاوەی\nبۆ خۆی لێ بکا بەجێ\n\n***\n\nبەڵام خەیاڵی خاوە\nئەو چەپەلی گڵاوە\n\n\nخەڵکی بەسۆز و بەکوڵ\nپەیمانی ئەوەی داوە\n\n***\n\nئەو پەڕی هێز و توانا\nلە ڕێگەی هیوای جوانا\n\n\nبۆ ئاسایش بەخت کا\nلەپێناوی ژیانا\n\n***\n\nبەهۆی ئەم خەباتەوە\nدنیا دەنگ ئەداتەوە: \n\n\nسەفەربەر و ڕەشبگیر\nئەبێ ڕوو نەداتەوە\n\n***\n\nگەلانی نزیک و دوور\nزەرد و ڕەش و سپی و سوو\n\n\nهاوار ئەکەن پڕ بە دەم\nهیوادار و پشت ئەستور: \n\n***\n\nئاشتی هەر پایەدار بێ\nدنیا گوڵ و گوڵزار بێ\n\n\nپڕ گوڵی ئاڵ و واڵا\nچوار وەرزەکەی بەهار بێ\n\n***\n\nمنیش مەلی کوردانم\nپەروەردەی کوردستانم\n\n\nبۆ گوڵی ئەو بەهارە\nبلبلی نەغمە خوانم"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "تاسەیەک", "poem_description": "", "poem_text": "ئاسمانێکم ئەوێ شین\nبە ئەستێرەی گەش نەخشین\n\n\nبە زەردەخەنەی بێ خەم\nدوربێ لە هەور و لەتەم\n\n\nببەخشێ، بزەی لێوی\nگەشە بە گوڵی کێوی\n\n\nپیرۆزەیی ڕەنگ و بۆی\nهەوری ڕەش نەگرێتە خۆی\n\n\nلە ئاوێنەی هەساوا\nدەرکەوێ دڵی ساوا\n\n\nبێ گەرد و پاک و ڕون بێ\nوەک سەرچاوەی دەرون بێ\n\n\nکش و مات و بێ دەنگ بێ\nبەوێنەی دەریا مەنگ بێ\n\n\nتا گرمە و ناڵە ون بێ\nبەردی گۆمی بێ بن بێ\n\n\nشەست و ڕەهێڵەی باران\nنەیکا بەجاری جاران\n\n\nلافاوی سوری وەک خوێن\nگیان نەبا بێ سەر و شوێن\n\n\nیان بروسکەی ئاگرین\nدڵ نەسوتێنێ بە قین\n\n\nمەلی ئەم هەست و گیانە\nوێڵە بۆ ئەو ئاسمانە\n\n\nتابدا لە شەققەی باڵ\nبەرەو مەڵبەندی خەیاڵ"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "تێبینی", "poem_description": "", "poem_text": "هەموو برینێ چاک ئەبێتەوە\nئێش و ئازاری بیر ئەچێتەوە\n\n\nتەنها برینی هەستی ناسکە\nهەر ساڕێژ نابێ، ئەشکولێتەوە\n\n\nهەموو ئاگرێ بۆتە خۆڵەمێش\nهەرچەن بڵێسەی بەرز بێتەوە\n\n\nتەنها ئاگری سۆزی دەروونە\nهەر کە هەڵگیرسا ناکوژێتەوە\n\n\nهەموو ژیانێ ئەبێ بە مردن\nخەیاڵی خاوە بمێنێتەوە\n\n\nتەنها ژیانی مەردایەتی یە\nخۆی لە چنگ مردن ئەسێنێتەوە\n\n\nهەموو گوڵێکی بەهاری ڕەنگین\nبە ناسۆرەوە سەر ئەنێتەوە\n\n\nتەنها هەر گوڵی خۆشەویستی یە\nهەتا هەتایە ئەگەشێتەوە\n\n\nهەموو شەونمی سەڕپەڕەی گوڵی\nهەتاوی بەرکەوت وشک ئەبێتەوە\n\n\nتەنها فرمێسکی چاوی کڵۆڵە\nبەقرچە قرچی خەم ئەژێتەوە\n\n\nهەموو جوانیەک ئەگاتە پیری\nهەرچی ڕێگایەک بدۆزێتەوە\n\n\nتەنها ڕەوشتی جوان و پیرۆزە\nتا سەر گرەوی بردبێتەوە\n\n\nهەموو هیوایەک نائومێد ئەبێ\nوەکوو بەفرەکەی پار ئەچێتەوە\n\n\nتەنها هەر هیوای گەشی باوەڕە\nبەبای شانازی ئەشنێتەوە\n\n\nهەموو دڵێکی شەو ڕۆژی دیوە\nشەبەق تاریکی ئەرەوێتەوە\n\n\nتەنها هەر دڵی پەست و ماتەمە\nبەتیشکی ئۆخەی خۆی ئەکرێتەوە"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "جەژنی دوو جەژنە", "poem_description": "", "poem_text": "لەگەڵ دوا کۆچی ڕۆژانی تۆفی چلەی زستانا\nگوڵێ هاتە دەر، گوڵی ڕۆژی نوێ، لە کوردستانا\n\n\nهەوری مەینەتی لە ڕووی ئاسمانی کورد ڕەوایەوە\nبە بۆنی خۆشی، مژدەی نەورۆزی ئەشنایەوە\n\n\nلەگەڵ دەرچوونی گزنگی خۆری دەمەو بەهارا\nلە کێوی خوێن و فرمێسک و نرکە و ناڵە و هاوارا\n\n\nسەهۆڵ بەندانی کوشتاری سەخت و شەڕ تووایەوە\nگوڵاڵە سوورەی ئاشتی و برایی وا گەشایەوە\n\n\nوا لەگەڵ بزەی لێوی ناسکی خونچە و چرۆدا\nتیشکی پیرۆزی ڕۆژێ هاتە دەر لەدەم ئاسۆدا\n\n\nلە باخچەی هەر وەک بەهەشتی جوان و خۆشی وڵاتا\nگوڵی ئاواتی کرد بەسەر سنگی ڕۆڵەی خەباتا\n\n\nلەگەڵ هاتنی نەورۆزی تازەی ساڵی حەفتادا\nمەشخەڵی جەژنی دوو جەژنە لەسەر لوتکەی چیادا\n\n\nهەزاران هەزار زستانی ماتەم پشتی شکاوە\nبەرز ئەبێتەوە و شاد ئەکا گیانی شۆڕشی کاوە\n\n\nلەگەڵ شەبەقی ڕۆژی بێ شەوی یانزەی ئازارا\nکام برین؟ ئەوەی ئەکولایەوە لە خوێی ئازارا\n\n\nهەزاران هەزار برینی ناسۆر دەروون ساڕێژ بوو\nکام ئازار؟ ئەوەی شەوگاری ناڵەی دور و درێژ بوو\n\n\nلەگەڵ وەرینی شەونمی لق و پۆپی درەختا\nوشک بوو نەما بۆی دەرچوو لەگەڵ شەوگاری سەختا\n\n\nفرمێسکی چاوی پیرەدایکی تاقانە کوژراو\nهەر کە دی ئەمساڵ وا هاتۆتە بەر نەمامی نێژراو\n\n\nلەگەڵ جریوەی پۆلە چۆلەکەی دەمەو بەیانا\nزەردەخەنەی لێو سەرکەوت بەسەر قوڵپی گریانا\n\n\nهەنیسکی گەرمی ساوای بێ نازی بێ باوک نەما\nشەپۆلی هێزی ڕووناکیش بەسەر شەوی ماتەما\n\n\nمژدە بێ لە تۆ ئەی خوێنی ئاڵی جوانە مەرگەکان! \nبە فیڕۆ نەچووی بەخت کراوی ڕێی بەجەرگەکان! \n\n\nکە وا لاپەڕەی داستانی مێژوو بە تۆ نووسراوە\nپیتی پیرۆزی «نەورۆز و شادی» بە تۆ نەخشاوە\n\n\nمژدە بێ لە تۆ ئەی گیانی کاوەی ئەژدەهاک شکێن! \nئاڵای شانازی و جەژنی نەورۆزی بە شەماڵ شەکێن\n\n\nبڵێسە و گڕی ئاگرەکەی تۆ مەشخەڵی بەرزە\nدەنگ ئەداتەوە لە هەموو شوێنێ، لەسەر ئەم ئەرزە\n\n\nمژدە بێ لە تۆ ئەی گیانی بەرزی شاعیرانی کورد! \nهاتە دی خۆزگە و خەوتان بە ڕۆژی شادمانی کورد\n\n\nئەوانەی گرێی قورسی کفنتان پەژارە و خەم بوو\nبەروبووی تۆوی بیری ڕۆشنتان جەژنی بەرهەم بوو\n\n\nجەژنی نەورۆز و ئاشتی و برایی و یەکێتی گەلە\nڕۆژی هەڵۆیە و هاژەی باڵەکەی، نەک قیڕەی قەلە\n\n\nشایی میللەتە و شیوەنی دەستەی دوژمنی ناپاک\nڕۆژی کاوەیە، نەک ئەهریمەن و نەوەی ئەژدەهاک\n\n\nبەو مەرجەی کە وا کاروانی خەبات زۆر بە وریایی\nتا سەر بە خۆشی و بە پێشکەوتن و بە دڵنیایی\n\n\nسەرکەوێ بەسەر قۆرت و تەگەرەی ڕیی سەرکەوتنا\nهەنگاو هەڵێنێ بەسەر سەردڵ و جەرگی دوژمنا"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "دوێنێ و ئەمڕۆ", "poem_description": "١٩٦٤", "poem_text": "١\n\nدوێنێ کە ناوی ئەمڕۆ بوو\nئێستەی ژینی من و تۆ بوو\n\n\nبەڵام چۆن هات، چۆن بەسەرچوو\nتاڵ بوو، یان شیرین، لەبەر چوو\n\n\nڕۆیی نەما، وەک بەفری پار\nبۆ ئەمڕۆ بوو بە یادگار\n\n\nهەروەکوو بڵقێکی سەر ئاو\nوردە شەپۆل ون بوو لە چاو\n\n\nیان وەک پوشێکی بابردو\nدایە پێش خۆی بای ڕابوردو\n\n\nهەرچی هەبوو خۆزگەی بەهار\nپێ شێل بوو بەپێی ڕۆژگار\n\n\nهەر کەپەردەی دادایەوە\nخۆشی لەگەڵ پێچایەوە\n\n\nڕۆیی پشتی کردە ئەمڕۆ\nنایەتەوە بۆمن و تۆ\n\n\nبۆ ئاسمانی دور لە مەبەست\nباڵدارێ بوو بەربوو لەدەست\n\n\nتەنهائەوەی لێی بەجێ ما\nپەند و یادە کە بەجێ ما\n\n٢\n\nئەمڕۆ کەزادەی دوێنێیە\nڕێگای بەرەو سبەینێیە\n\n\nهەر لەبەرئەوەی ئێستایە\nتەمەنێکە و لە دەستایە\n\n\nئەبێ ئەو ڕەنجە درابێ\nباخچەی وەک دوێنێ نەمابێ\n\n\nگوڵەکانی بۆن خۆش تر بن\nمەلەکانی دڵ خۆش تر بن\n\n\nدووربێ لە دڕک و داڵی خەم\nدای نەپۆشێ ئاسمانی تەم\n\n\nئەبێ هەنگاو نانی دوێنێ\nبەئەمڕۆی دابێ ڕێگە و شوێنێ\n\n\nباخچەی ژین ڕازاوە تر بێ\nگەڵا و گوڵ گەشاوە تر بێ\n\n\nسایە گەورە و سێبەر خەست بێ\nهیوا پر پێستی مەبەست بێ\n\n\nئەبێ تۆوی زەوی دوێنێ\nئەمڕۆ خۆشی لێ ببینێ\n\n\nئەمڕۆش گزنگی ژیانی\nڕووناکی بابە بەیانی"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "دڵێکی کۆست کەوتوو", "poem_description": "", "poem_text": "لە ڕۆژێکی بەهارانی خۆشەویستی ئەم بەهەشتە\nکە وەک نەورۆز، گوڵێکی سەر لقی ناو باخچەی سروشتە\n\n\nچ گیاندار و چ بێ گیانی کوردەواری، هەرچی هەیە\nکەیلی قاقای پێکەنین و بزەی لێوی ئەو ڕۆژەیە\n\n\nچرۆی ساوا، خونچەی ناسک وا لە گەرمەی گڕ و گاڵا\nبە دەم، بە چاو، بە گیان، بە دڵ، بە ڕوی شنەی بای شەماڵا\n\n\nئا ئەو کاتەی کە من ئەڵێم، تەنانەت پەلکەزێڕینە\nچەماوەیە و کڕنوش ئەبا بۆ ئەو بەهارە ڕەنگینە\n\n\nخوڕەی ئاوی ناو جوگەلەی باریکی دەم ڕوبارەکان\nئاوازێکی تەزوو بەخشە، وەک جریوەی باڵدارەکان\n\n\nهەرمێگەلی بزن و مەڕ و کارژۆلە و بەرخی قەدپاڵە\nلەدەشت و کێوی لەوەڕا بۆ خۆی سەرگەرمی قەپاڵە\n\n\nعەجەب جۆش و خرۆشێکی لێ ئەڕژێ شمشاڵی شوان\nتەلیسمێکی بێ زمانی سروشتییە و ڕوون و ڕەوان\n\n\nلەشەرمی ئەوڕۆژە خۆشە، بایەقووش و کوندە پەپوو\nلێرە و لەوێ کەوتبوونە شوێن لاسایی بلبل هەموو\n\n\nلەو لاشەوە بە هەزاران چاوی گەشی نێرگسە جار\nسەرنج ئەدا و پێ ئەکەنێ لەبەر شۆخ و شەنگی بەهار\n\n\nهەرچی کەکوێرەکانییە چاوی ژیانەوەی گەشە\nبۆ تەماشای دیمەنی ئەو هەموو جوانییە هاوبەشە\n\n\nئەو بەهارەی مەبەستمە بەهاری ئاسایی نەبوو\nبەزم و شایی و ڕەشبەڵەک و هەڵپەرکێی لاسایی نەبوو\n\n\nشادمانی لە دەروونا، وەکوو کانی هەڵئەقوڵا\nزۆر دڵی لەت لەتی خەفەت بۆ ڕۆژێکی وا ئەکوڵا\n\n\nبۆ بەبادانی ئەو خەمە و دەربڕینی ئەو خۆشییە\nلەو بەهارە پاراوەدا سەیران و ئاهەنگ جۆشییە\n\n\nشەپۆلی مناڵ و مەزن، بە هەزاران سەیرانکەران\nڕۆحێکی تازە بابەتی بەخشی بوو بە گەشت و گەڕان\n\n\nهەرچی کە پێی بڵێی دڕکی ناسۆری لە باخا نەبوو\nلەبەر گزنگی ئەو خۆرە پەژارە لە ناخا نەبوو\n\n\nکەچی لەپڕ گوڵێکم دی بە دوو نێرگسی مەستەوە\nبە لێوێکی بەبارەوە، چەپکە گوڵی بە دەستەوە\n\n\nبە بەرگ و ڕەنگ و شێوەیا ماتەمینی لێ ئەڕژا\nبە پشکۆی کۆستێکی گران دیار بوو کە دڵی ئەبرژا\n\n\nئەو دڵەی کە چەپکە گوڵی دیاری یەکەی پێوە نووسابوو\nئەو دڵەی کەوا برینی نەهێنی تێوە ئاڵا بوو\n\n\nبەناو شەپۆلی هەڵپەرکێ و پێکەنینی ئەم و ئەوا\nبەرەو درەختێ تێ پەڕی، وەکوو بینینم لە خەوا\n\n\nلەو سێبەری درەختدا، لەسەر بەرزایی ئەو گڵە\nبە کڕنوش و بە ڕێزەوە دای ئەنا ئەو چەپکە گوڵە\n\n\nلەسەر گۆڕی دەزگیرانە دڵدارە جوانەمەرگەکەی\nلەسەر دەمی جێ برینی سنگی لاوە بەجەرگەکەی\n\n\nوەک پێی بڵێ: لەم ڕۆژەدا بۆیە هاتم خۆشەویستم\nگەرچی لەڕێی سەربەرزی ئەم کوردستانە بەجێت هێشتم\n\n\nگەرچی یادی تۆی نەبەرد و یادی هاوڕێ یانی وەک تۆ\nلەسەر شانی هەموو کوردێ ئۆباڵێکە و چۆتە ئەستۆ\n\n\nبەڵام ئاخ ئائەو سەیران و ئاهەنگ و بەزم و بەهارە\nبەبێ تۆ گیانی شیرینم لەدڵما وەک ژەهری مارە\n\n\nئێوەن بە خوێنی گەش گوڵی ئازار و نەورۆز ئاو ئەدەن\nگەوهەری یادگاری کورد بە بڵێسە زاخاو ئەدەن\n\n\nبۆ خاکی تێراوی خوێن و تینووی نەورۆزی یەکجاری\nبۆ کاروانی ڕێ ئاگری ئاسۆی ڕووناکی ڕزگاری"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "دیاریی تۆیە", "poem_description": "پێشکەشە بە ئاودێری جگەر گۆشەم", "poem_text": "دیاریی تۆیە ئەی «ئاودێر»ی باخچەی هیواکەم! \nزەردەخەنەی لێوی خۆزگەم، کۆرپە ساواکەم! \n\n\nلۆمەم ئەکەن چۆن بوو بە تۆ شیعرم نەجۆشا، \nدەریای قووڵی خۆشەویستم، ناخی نەخرۆشا؟ \n\n\nبۆچ فریشتەی نوستووی شیعرم بێ ڕاچەنین بوو؟ \nلەگەڵ یەکەم گریانی تۆ، بێ پێکەنین بوو؟ \n\n\nئەزانی بۆ، بەرخۆلەکەم! خونچەم نەپشکووت\nبەشنە بای فێنکی وەک شەماڵەکەی ڕووت؟ : \n\n\nشیعریش وەک تۆ، مناڵێکە، زادەی هەناوە\nباڵدارێکە و لە هێلانەی ژانا خوڵقاوە\n\n\nگەوهەرێکە، بە ناو دەریای ئازار و دەردا\nئەبێ بچم، تێر بگەڕێم، تاکوو سەرهەڵدا\n\n\nشیعریش وەک تۆ کۆرپەیەکە نازداروساوا\nوەکوو پشکۆ گەش ئەنوێنێ لە تین و تاوا\n\n\nشیعر لای من، بزەی لێوی قاقای زامێکە\nوەکوو نیشان لەسەر سنگی ڕێ و پەیامێکە\n\n\nشیعریش ئەبێ وەک تۆو ژیان تینووی تاسەبێ\nبەرلە هاتن خاوەن جووڵە و بای هەناسە بێ\n\n\nجاکەواتە چۆن ئەمتوانی شیعرێ داڕێژم\nدامرکێنێ گڕی تینووی مەبەست و چێژم\n\n\nوەک بڵێسە جۆش نەسێنێ ئاگری هەستم\nگەرم نابێ بۆ پێشوازیت کۆشی هەڵبەستم\n\n\nجا ئەو سۆزە و هەڵبەستی وا بۆ گلێنەی چاو\nچۆن دێتە دی بەسەرپێ یی هەروا لە ناکاو\n\n\nخۆت ئەو شیعرەی لە دیوانی ژیانی منا\nئەو گەوهەرەی لەبن دەریای هەستی بێ بنا\n\n\nتۆش بم بەخشە کەوا نەمویست لە سەرەتاوە\nشیعرێ دانێم، دڵ پێی بڵێ: هەڵپرووزاوە"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "سروودی ئینتەرناسیۆناڵ", "poem_description": "", "poem_text": "هەڵسن لە خەو، زۆر لێ کراوی ئەم جیهانە\nئەی ئەوانەی، ساڵ دوانزەی مانگ، برسیتانە\nمافی ئێوە، وەکوو پشکۆی دەم بورکانە\n\n\nبە هۆی هەوڵ و کۆششەوە سەر ئەکەوێ\nسفرە و خوانی ڕازاو بە زۆر دەست ئەکەوێ\n\n\nهەڵسن لە خەو، ئەی لەشکری بەشخوراوان\nپێشێل ئەبێ شتی پووچ و بۆش و تاوان\n\n\nسەر هەڵ ئەدا بە کۆمەکی گشت لایە\nئەوەی خۆزگە و خەوی خۆش و هیوایە\n\n\nتۆش شا ئەی گەل! گوێ ڕاگرە بێ وچان\nبۆ بانگەکەی دوا شۆڕشی میللەتان\n\n\nمافی مرۆڤ، سەر ئەکەوێ، نییە هێزێ\nلە ژوور سەرمان بێت و ئێمە بپارێزێ\n\n\nنە قەیسەرە و نە کەس ئیتر گەورەمانە\nکە ڕزگار بوون لە خوێن مژین هیوامانە\nئەرکی پیرۆز لەسەر شانی هەموومانە\n\n\nئەڵێن گوایە بۆشە مافی هەژاران\nبۆشە ئەرکی گران و سەر و سامان\n\n\nناومان ئەبەن کە بێ نرخ و نۆکەرین\nلەمە زیاتر سەرشۆڕی هەڵناگرین\n\n\nتۆش سا ئەی گەل! گوێ ڕاگرە بێ وچان\nبۆ بانگەکەی دوا شۆڕشی میللەتان\n\n\nئەی ڕەنجدەران! لە شار و دێ، لە کوێ بین\nئێمە لە گشت پارتێکی تر بەهێز ترین\n\n\nبا تەممەڵ و بێ کارەکان ڕا بماڵین\nتا کەی بە خوێن هەر نێچیری قەل و داڵین\n\n\nوەک پێویستە با هی ئێمە بێ جیهان\nبا خۆراکی بەردەمی ئەوان بێ گیان\n\n\nتا ئەو کاتەی کە ئەیانکەین سەرنگوون\nڕۆژی ئێمە هەڵدێ بەبێ ئاوابوون\n\n\nتۆش سا ئەی گەل! گوێ ڕاگرە بێ وچان\nبۆ بانگەکەی دواشۆڕشی میللەتان"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "سروودی خۆشم ئەوێ وڵاتەکەم", "poem_description": "", "poem_text": "خۆشم ئەوێ، خۆشم ئەوێ\nئەم نیشتمانەم خۆش ئەوێ\n\n\nتا لێدانی دڵ ئەسرەوێ\nهیچ لە بەر چاوم ناکەوێ\n\n\nخۆشم ئەوێ وڵاتەکەم\nکانگای هیوا و ئاواتەکەم\n\n\nئا ئەم هەوا و ئاو و گڵە\nبۆ ژیانم خوێنی دڵە\n\n\nدڵ کە بلبلی سەرچڵە\nشەیدایە بۆ ڕوی ئەو گوڵە\n\n\nخۆشم ئەوێ وڵاتەکەم\nکانگای هیوا و ئاواتەکەم\n\n\nکوردستانە خۆشەویستم\nهەتا ماوم ئەی پەرستم\n\n\nهاوار ئەکا هۆش و هەستم\nبە جوانی دیمەنی مەستم\n\n\nخۆشم ئەوێ وڵاتەکەم\nکانگای هیوا و ئاواتەکەم\n\n\nدڵم ئەڵێ، وەک زمانم\nخۆشم ئەوێ کوردستانم\n\n\nخۆشەویستی نیشتمانم\nبۆتە سەر لەوحەی ئیمانم\n\n\nخۆشم ئەوێ وڵاتەکەم\nکانگای هیوا و ئاواتەکەم\n\n\nخۆشم ئەوێ، خۆشم ئەوێ\nئاواتە خوازم سەرکەوێ\n\n\nناوی لە ناوا دەرکەوێ\nگەشە و ڕووناکی بەرکەوێ\n\n\nخۆشم ئەوێ وڵاتەکەم\nکانگای هیوا و ئاواتەکەم"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "سۆزی خۆشەویستی", "poem_description": "", "poem_text": "ماسی بەبێ ئاو ژیانی نییە\nکەس بێ هەناسە جوڵانی نییە\n\n\nلەسایەی سۆزی خۆشەویستیا\nدڵ ئەبێ بژی، تاوانی نییە\n\n***\n\nئەو دڵەی کە ئەم سۆزەی نەماوە\nوەکوو گوڵێکی سیس و ژاکاوە\n\n\nبەڵام ئەو دڵەی سەرمەستی عەشقە\nنەوبەهارێکی تەڕ و پاراوە"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "شانازی شەڕ", "poem_description": "شیعرێکی شاعیری گەورەی «چین» «تۆفۆ»یە لە عەرەبییەوە کردومە بە شیعری کوردی", "poem_text": "کۆڕی شەڕێکی کۆن بوو ئەوەی دیم\nجالە سەرپشتی ئەسپم دابەزیم\n\n\nهیچم نەئەدی لە گیا بەولاوە، \nشەپۆلی ئەدا گیاش بەدەم باوە\n\n\nچەن پەڵە هەورێ بە ئاسمانەوە\nبێ ترس و پەروا ئەسووڕانەوە\n\n\nگەڵای ئاڵتوونیش وا لێرە و لەوێ\nزۆر بە داخەوە ئەڕژێ، ئەکەوێ\n\n\nپڕزوڵەی لاشەی کوژرا و بەجێماو\nلەگەڵ کەللەی سەر، لەگەڵ چاڵی چاو\n\n\nئەویان پێ خۆر بوو بۆ میروولەکان\nئەم جێ سەیرانگا و ڕاوی کرمەکان\n\n\nبیرم کردەوە لە حاڵی بەشەر\nکە بۆ سەرگەرم و سوورن لەسەر شەڕ\n\n\nجا یەک هەناسەی گەرمم بە با دا\nمەینەتی گێژی دام لەناو بادا"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "شوانی بێ فەڕ", "poem_description": "", "poem_text": "هاوار ئەکەم بە ڕۆژ و شەو\nئاخ لە دەس شوانی چاو لە خەو\n\n\nمەڕ بە گورگان خواردو ئەدا\nلەو کەژ و چۆڵ و دەشتەدا\n\n\nبۆ تۆزێ خەو، تۆزێ پشوو\nئاگر بەر ئەداتە پوشوو\n\n\nگورگ بەر ئەداتە گیانی مەڕ\nشوانی وا پاتاڵ و بێ فەڕ\n\n\nئەو مێگەلە بزن و مەڕە\nقوربانی سایەی سێبەرە\n\n\nقوربانی توزقاڵێ خەوە\nهۆی بە قڕدانی ئەم، ئەوە\n\n\nداد لەدەس شوانی خۆپەرست\nتێر نەخۆر و سک خۆشەویست\n\n\nتا ڕاوەستابێ ئەو ورگە\nکەی ئاگا و هۆشی لای گورگە\n\n\nهەر شیری تازە نۆش ئەکا\nشتی تر فەرامۆش ئەکا\n\n\nهەر شنەی شەماڵی ئەوێ\nهەر سۆزی شمشاڵی شەوێ\n\n\nهەر بەستە و گۆرانی ئەوێ\nهەر گەشت و سەیرانی ئەوێ\n\n\nهەر ئاوی سەرچاوەی ئەوێ\nهەر دەشتی ڕازاوەی ئەوێ\n\n\nهەر سایەی سێبەری ئەوێ\nهەوای دەشت و دەری ئەوێ\n\n\nشوانێ ڕەوشتی ئاوابێ\nدەربەستی مێگەلی نابێ\n\n\nبەڵام خاوەنی بزن و مەڕ\nمل کەچی نابێ تاکوو سەر\n\n\nخۆی بێ ترس و پەروا ئەکا\nشوانی وا هەر ڕسوا ئەکا\n\n\nمێگەل ئەداتە دەس شوانێ\nکەقەدری شوانی بزانێ\n\n\nئەیداتە دەست پاسەوانی\nخۆی لەسەر مێگەلی دانێ"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "شیوەنی پایز", "poem_description": "", "poem_text": "مەپرسە بۆ چی مات و خەمبارم، \nبۆ چی ڕەنگ زەردم، بۆ لێو بەبارم\n\n\nبۆ دەستە ئەژنۆ مل بە لارەوە\nفرمێسکم بە خوڕ دێتە خوارەوە\n\n\nبۆ چی پەشێوە قژی زەردباوم\nقژی لەسەر ڕوو پەرش و بڵاوم\n\n\nبۆ چی فرمێسکی سکاڵا و ڕازم\nئەشۆرێتەوە گۆنای بێ نازم\n\n\nبۆ نەبڕایەوە ئۆف و ئاخی من، \nهەناسەی ساردی پڕ لە داخی من\n\n\nبۆ دوایی نەهات شیوەن و ڕۆڕۆ\nخەم و تەمی سەر دڵەی ڕەنجەڕۆ\n\n\nلەبەر کردەوەی چەرخی چەپگەردە\nفرمێسک ئەڕێژم ڕەنگەکەم زەردە\n\n\nبێزارە دڵ و دەرون و گیانم\nلەدەس بناغە و شێوەی ژیانم\n\n\nکەی ڕەوای حەق بوو بێمە دنیاوە\nتەپاوتل بدەم بە دەم سزاوە\n\n\nچۆن دڵی هێنای گەردوونی بێ باک\nبەهار بگۆڕی بە منی خەمناک؟ ! \n\n\nبەهار کە وادەی جوانی و خۆشییە\nسەردەمی پیاڵەی بادە نۆشییە\n\n\nسروشت بە بەرگی ئال و واڵاوە\nتازە بووکێکە و خۆی لەتەل داوە\n\n\nپێ ئەکەنێ گوڵ، شادە لە باخا\nبا دڕک هەر شەق بەرێ لە داخا\n\n\nبە بادەی شەونم بلبل سەرمەستە\nئاهەنگ ئەگێڕێ بۆ گوڵ بە بەستە\n\n\nپەپوولەی نەخشین لەناو بەهەشتە\nبۆخۆی سەرگەرمی سەیران و گەشتە\n\n\nپۆل پۆل کوڕان و کچانی نازار\nخەم بە با ئەدەن لە دەرەوەی شار\n\n\nلەسەر کارێز و فەرشی سەوزە گیا\nلە دەشت و دۆڵ و سەرلووتکەی چیا\n\n\nکە چی ئەوەندەی پێ ناچێ گەردوون\nئەم دیمەنانە ئەکا سەرنگوون\n\n\nبەجوانەمەرگی بەهار ئەنێژێ\nخوێنی هونەر و جوانی ئەڕێژێ\n\n\nسیس ئەبێ گوڵی زەرد و سوور و ئاڵ\nهەڵ ئەوەرێتە بەرپێی درک و داڵ\n\n\nکۆستی ئەکەوێ بلبلی دەنگ خۆش\nبەستە و گۆرانی ئەکا فەرامۆش\n\n\nشەونم لەداخا سەر ئەنێتەوە\nپەپوولەش باڵی ئەپێچێتەوە\n\n\nئیتر هیچ کەسێ بۆ سەیران و گەشت\nناگرێ ملی ڕێگای دەر و دەشت\n\n\nگەڵاڕێزانی دار و درەختە\nسەرەی هاتنی منی بەدبەختە"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "فەلسەفەی ژیان", "poem_description": "", "poem_text": "هەرچەن تەماشای شانۆی ژین ئەکەم\nچاوی تێبینی بە دووربین ئەکەم\n\n\nتەمێ ماتەمی دڵم دائەگرێ\nجار جارەش تاسەی پێکەنین ئەکەم\n\n***\n\nسەرنجم ئەڕوا ورد ورد بەرەو ژوور\nقۆناخ بە قۆناخ، بۆ نزیک و دوور\n\n\nبەرەو سەرچاوەی مەڵبەندی ژیان\nدەریای بێ بن و بێ پەی و سنوور\n\n***\n\nلێوی تەڕ نابێ سەرنجی تینووم\nتاسەی ناشکێ تاسە و ئارەزووم\n\n\nناگاتە لووتکەی نەهێنی ژیان\nمەلی تیژ ڕەوی خەیاڵی بەربووم\n\n***\n\nبەڵام ئەو شتەی لە لای من ڕوونە\nلەم کەین و بەینی بوون و نەبوونە\n\n\nڕێی ناچارییە ژیان و مردن\nلەپاش دەرکەوتن ئەنجام ون بوونە\n\n***\n\nناچار دێمەوە لەو دوورە گەشتەم\nبۆ ناو کۆمەڵی ئەم سەر زەمینە\n\n\nبۆ سەیری شانۆی سەیری ئەم ژینە\nوێڵە بۆ مانای ژین ئەم هەڵبەستەم! \n\n***\n\nهەندێک پێم ئەڵێن، لەو سەر شانۆیە! \nژیان فرمێسک و شین و ڕۆیە\n\n\nهەناسەی سارد و نائومێدییە\nهەموو دڵێکی تیا ڕەنجەڕۆیە\n\n***\n\nهەندێکیش ئەڵێن ژیان: خەباتە\nڕێی پێشکەوتنی گەل و وڵاتە\n\n\nپەروانە پەروای سوتانی نییە\nبەرەو ڕووناکی گیانی خەڵاتە\n\n***\n\nهەندێکیش ئەڵێن ژین: نەسرەوتنە\nڕەنج و تەقەلا و ئارەق ڕشتنە\n\n\n«دەست ماندوو نەبێ سکیش تێر نابێ»\nبە پارووی حەڵاڵ ژین دەسکەوتنە\n\n***\n\nهەندێکیش ئەڵێن ژیان: زانینە\nخەو لێ زڕان و مێشک گووشینە\n\n\nوەک مۆم چۆن بە شەو کز کز ئەسووتێ\nمەبەستی بەرزی تیشک بەخشینە\n\n***\n\nهەندێکیش ئەڵێن ژین: شەڕ کردنە\nبۆ تۆڵە سەندن هێرش بردنە\n\n\nبەشەر هەر بە شەڕ ئەتوانێ بژی\nژیان بە ئاشتی مانای مردنە\n\n***\n\nهەندێکیش ئەڵێن ژین: دڵدارییە\nلە ڕێگەی دڵا فیداکارییە\n\n\nپەپوولە شادە بگاتە گوڵی\nنەیگاتێ ئەوا دەردی کارییە\n\n***\n\nهەندێکیش ئەڵێن گوایە ئەم ژینە\nبە دڵ مەست بوون و لەخۆ گۆڕینە\n\n\nبڕۆ سەرخۆش بە و بژی بە خەیاڵ\nبایەخی ژیان خۆنەناسینە\n\n***\n\nهەندێکیش ئەڵێن ژین بایی بوونە\nپیاوی بێ هەوا، زار و زەبوونە\n\n\nهەر کەسێ مەستی بادەی وا نەبێ\nهەزار ساڵ بژی لەجێی نەبوونە\n\n***\n\nهەندێکیش ئەڵێن: ژین پێکەنینە\nسەیر و سەیران و بەزمی بەجۆشە\n\n\nهەڵپەڕکێ و چەپڵەی گەرم و بەتینە\nبەستە و گۆرانی و ئاوازی خۆشە\n\n***\n\nهەندێکیش ئەڵێن: ژین سەرمایەیە\nڕێگەی ناوبانگ و بەرزیی پایەیە\n\n\nدراو بە بڕوای پارەپەرستان\nگوڵی سەرسنگی ئەم دنیایە\n\n***\n\nهەندێکیش ئەڵێن: ژین خوێن مژینە\nڕەنجی ئەم و ئەو بۆ خۆ دزینە\n\n\nهەر زەبر و زەنگ و فیداکارییە\nتەنها زەرووە شایستەی ژینە\n\n***\n\nهەندێکیش ئەڵێن: ژین سەردارییە\nکەچ کردنی مل هۆی ناچارییە\n\n\nملی ڕێ بگرە و بڕۆ بۆ بەرزی\nیا سەردارییە، یا سەر دارییە\n\n***\n\nهەندێکیش ئەڵێن: ژیان خۆ و بەختە\nبە ناوچەوانە، بە ڕۆژ و وەختە\n\n\nباز کە هەڵدرا ئەنیشێتەوە\nبۆ هاتوو ڕێگەی سەختی لاتەختە\n\n***\n\nهەندێکیش ئەڵێن: ژین بێ هونەرە\nهەرچی کە هەیە قەزا و قەدەرە\n\n\nلە ڕۆژی خۆیا نووسراوە گشتی\nلێ پرسینەوەش ڕۆژی مەحشەر\n\n***\n\nهەندێکیش ئەڵێن: ژیان حەیایە\nڕەوشتی بەرز و شەرەفی تیایە\n\n\nعیززەتی نەفس و کەرامەت نەبێ\nبۆ دەردی ژیان مردن دەوایە\n\n***\n\nهەندێکیش ئەڵێن: ژیان وەفایە\nسپڵەی پێ نەزان پووشی دەم بایە\n\n\nنان فڕێ بدە و بە سپڵەی مەدە\nهەر وەفادارە ئەمەکی لایە\n\n***\n\nهەندێکیش ئەڵێن: ژین بێ باریە\nهەر ڕۆژەی لەسەر پەتێک یاری یە\n\n\nبن بار و سەربار بابێ باری بێ\nپیشەی یەک ڕەنگی تاوان باریە\n\n***\n\nهەندێکیش ئەڵێن: ژیان ڕیایە\nڕستنی تەشی بۆ نان ڕەوایە\n\n\nمەرایی بکە و چاو بنووقێنە\nژیان لە خەو و لە خواردنایە\n\n***\n\nبەم چەشنە ژیان کە وەک دەریایە\nسەدان شەپۆلی وای لەناوایە\n\n\nسەرنجی لێ دەی ئەبینی کە چەند\nبەردی بەنرخ و بێ نرخی تیایە"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "لە جەرگی تاریکییەوە", "poem_description": "", "poem_text": "سەربەستی ئەتپەرستم\nتۆی تاقە خۆشەویستم\n\n\nتۆی ویردی سەر زوبانم\nتۆی ئامانجی ژیانم\n\n\nتۆی ئایینم، تۆی بڕوام\nتۆی ئاواتم، تۆی هیوام\n\n\nتۆی بیر و هۆش و هەستم\nتۆی ئارەزوو و مەبەستم\n\n\nتۆی قیبلەگای نیازم\nبۆ تۆ ئاواتە خوازم\n\n\nبۆ تۆ بژیم، بۆت بڕۆم\nئۆباڵێکە و لە ئەستۆم\n\n\nمنێکی دیل و یەخسیر\nهاودەمی کۆت و زنجیر\n\n\nکۆتی دەست و دەم و پێم\nزڕەی نابڕێ لە گوێم\n\n\nبە جۆرێکی گووشیبم\nتا ئێسکی دابڕیبم\n\n\nلە زیندانێکی تەنگدا\nتاریکی شەوەزەنگدا\n\n\nبن میچەکەی نەوی بێ\nژێر ڕاخەرم زەوی بێ\n\n\nخەو زاتی ئەوە ئەکا\nخۆی توشی ئەو شوێنەکا\n\n\nئەی چۆن ئەبێ زمانم؟ \nنەڵێ: داخی گرانم\n\n\nتاقە یەکێکە گیانم\nهەر جارێکە ژیانم\n\n\nتالەم ژیانە زیاتر\nلەو تاقە گیانە زیاتر\n\n\nشاباشی ڕێگەتی کەم\nبەفەرشی جێگەتی کەم"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "لە ناخی دەروونەوە", "poem_description": "", "poem_text": "جار جار شەپۆلی هەستێکی بێ بن\nدێ ئەشڵەقێنێ گۆمی بیری من\n\n\nکەدێ شەپۆلی ئەو هەستە قووڵە\nدەریای دەروونم ئەخاتە جووڵە\n\n\nڕاپێچم ئەکا بەرەو ڕابوردوو\nڕابووردووی وەکوو گوڵی: بابردوو\n\n\nئەو ڕابووردووەی ناگەڕێتەوە\nگوڵێ کەسیس بوو ناگەشێتەوە\n\n\nدێنێتە یادم: ژینی بەسەرچووم\nڕۆژانی تاریک، شەوانی پێشوم\n\n\nئەودەمەی ژیان بۆ هیوایە بوو\nمەبەستی تەنیا بۆ بڕوایە بوو\n\n\nگیانم شەکەت و لەش چەوساوە بوو\nکەچی دەروون و دڵ حەساوە بوو\n\n\nزیندان تا بڵێی تاریک و تەنگ تەنگ بوو\nبەرەو ڕوناکی گوێم هەر لە زەنگ بوو\n\n\nخوێن گەرمی جۆشی هەوڵ و خەبات بوو\nئاگر خۆشکەری ژێر ورەوزات بوو\n\n\nهەنگاو ئاڕاستەی ڕێیە بوو پیرۆز\nبەگەل، بەبڕوا، بە مەبەست دڵسۆز\n\n\nدڵ پڕ لە عەشقی میللەت پەرستی\nهۆی لێدانی بوو گەل خۆشەویستی\n\n\nدوای ئەوە ورد ورد ئەو بیر و هەستەم\nئەمگێڕێتەوە بۆ ژینی ئێستەم\n\n\nلەم هات و چۆیە دەرسێ وەر ئەگرم\nزمانی حاڵە هەتاکوو ئەمرم: \n\n\nهەرگیز نامرێ باوەڕی زیندوو\nبەکارەساتی ئێستە و ڕابوردوو"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "لە یادی شێخ سەلامدا", "poem_description": "", "poem_text": "سەلام! هەزاران سەلامی گیانی لە شوێن و ناوت\nبۆ یادگاری تا سەر بەنرخ و بەرزی جێ ماوت\n\n\nئاوێنەی ڕوونی دیوانی شیعری پڕ سۆز و تاسەت\nئەنوێنێ وێنەی هەستی پەنگ خواردووی دەریای هەناوت\n\n\nگەرچی ئەو باوکەی کۆچی حەو کوڕی ئێسک سووکت دی\nتا شیعری جگەرگۆشەت بمێنێ، ئەمێنێ ناوت\n\n\nزۆر دڕکی تیژی شیعرت چەقانە گلێنەی خوێن مژ\nگوڵی سەر سنگە بۆ ڕەش و ڕووتی زۆر لێ کراوت\n\n\nهەڵمەتی تۆ بوو بەرامبەر «درۆی زۆری بە لێشاو»\nوێڵی ڕاستی بوو تیغی زمانی هەمیشە ساوت\n\n\nهێرشی تۆ بوو بۆسەر ئەفسانە و شتی پڕوپووچ\nبێ ئەوەی کە وا گوێ بەیتە گرێ و قۆرتی بەر چاوت\n\n\nتۆ بووی نووسەری چیرۆکی جوانی «جوولەکەی کۆڵگێڕ»\nنرکە و ناڵە بوو بۆ خاک و ئاوی داگیرکراوت\n\n\nئەو هەستە گەرمەت لەڕاست بێگانە و داگیر کەرانا\nجێی سەربەرزی بوو بۆ گەلی کوردی دیل و چەوساوەت\n\n\nشاعیری کوردی مەستی بادەکەی ناو پیاڵەی «خەیام»\nلەگەڵ هەڵبەستا ئەژی سەرەڕای چاوی لێکناوت\n\n\nتۆ بووی «خەیام» و «نەخەعی»ت ناسی بە ئەدەبی کورد\nلە شەوەزەنگی خەرافاتیدا تیشکی هەتاوت\n\n\nگەرچی لە دنیای ئەرکی وەزیفە و ڕێی گوزەرانا\nفەرمانبەرێکی بچووک بووی ئەڵێ حاڵی شێواوت\n\n\nهەرچەن تۆماری ژینی تۆی نەمر دەردی سەری بوو\nژمارەی نایە دڕک و داڵی ڕێ و زیندان و داوت\n\n\nمەگەر بە تەنها هەر دیوانی تۆ و هاودەردەکانت\nبزانن خەم و پەژارەی خەست و دەرد و زوخاوت\n\n\nگەر خوا نەخواستە تۆش هەر وەکوو زۆر لە خۆفرۆشان\nبە نرخی هەرزان بتفرۆشتایە ئاوی ناوچاوت\n\n\nتۆش وەکوو ئەوان تۆوی ناپاکیت گەر بچەندایە\nهەڵبەت هەر تەڵای ڕووت ئەبوو بەری دێم و بەراوت\n\n\nبەڵام لەلای تۆ ئەو شتەی کە پێی ئەڵێن کەرامەت\nسەری بڵند بوو، وەک لووتکەی کێوی بەرز وەستاوت\n\n\nشەربەتی دەستی سووری داگیرکەر کەوسەر بوایە\nتۆ لەوانە بووی نەتەوێ لەجێی قومێ بەفراوت\n\n\nبەستە لە دنیای شیعر و نووسین و بیر و باوەڕدا\nبەرەو هیوای کورد جێی شانازی بوو بەهرەی هەنگاوت\n\n\nئەی ڕاکشاوی گردی سەیوانی ئاخ و داخی من! \nچاوێ هەڵبڕە بۆ ملەکەوەی شین هەڵگەڕاوت\n\n\nبزانە ئاخۆ برینی کۆنە و نوێی ئەم وڵاتە\nسارێژە، یاخوو لێی ئەتکێ خوێنی جەرگی بڕوات"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "لەزمان جوانە مەرگێکەوە", "poem_description": "", "poem_text": "برا! هەرچەن ڕابوردی بەلای منا بڕوانە\nستەم گۆڕی هەڵبەستم لەم سەر گردی سەیوانە\n\n\nلەبەهاری لاوی یا خەزان بەرۆکی گرتم\nخوێنی ئاڵی دڵ ڕەنگی گوڵی دار ئەرخەوانە\n\n\nشەبەقی ناودڵی من دیارە لەناو دڵانا\nوەک ئەو هەورەی کە ئەگری لەسەر ئەم شارە جوانە\n\n\nدەرد و بەڵا و مەینەتی وەکوو تەرزە ئەبارێ\nبۆ پێکانی هەناسە تیری لە ناو کەوانە\n\n\nهەر لە بڵێسەدایە ئاگری دەستی منداڵ\nهەر هۆی لێدانی دڵە بەوێنەی ئاو ڕەوانە\n\n\nچەن گوڵی زەرد و سوری بۆن خۆشی ناو ئەم باخە\nبەدەستی قەست هەمیشە پێ شێلی باخەوانە\n\n\nبلبل و کەوی کێوی گیری قەفەس و داوە\nلەدەرکی هێلانەدا هەر ڕاوکەر پاسەوانە\n\n\nمنیش کەجێ نشین و ئارام گرتووی ئەم گۆڕەم\nگوڵێکی هەڵپچورکاو، ناکامێکم لەوانە\n\n\nکەوا ڕۆژێ لەڕۆژان پاییزی سەختی ماتەم\nبەهار و خۆزگەی ژینی کردم بە پێچەوانە\n\n\nلە شوێنێکی پەناوە ڕەشەبای خەزانی مەرگ\nگوڵی وەریوی عومری بردم بۆ ئەو کێوانە\n\n\nبروسکەی ئاگرینی هەوری ڕەشی ئەم کۆستە\nسووتانی جەرگی کەس و کارم وەکوو پەروانە\n\n\nگەرچی باوەڕم وایە: کاسە پڕ بوو لێی ئەڕژێ\nکاسەی خوێنی ڕژاوی ناهەق پڕو لێوانە\n\n\nبە گەرمیی خوێنی ئاڵی جوانەمەرگی خێر نەدیو\nئەسووتێ تەخت و بەختی ئەوەی کەوا تاوانە\n\n\nبەڵام ئاخ سێ دڵۆپە فرمێسکی قەتیس ماوم\nلەچاوا بۆ «بەیان و کامەران و سیروان»ە"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "لەگەڵ شەپۆلەکانا", "poem_description": "", "poem_text": "ئەی زستانی کڕێوە و تۆف! \nسەرما و سۆڵەی بەئاخ و ئۆف\n\n\nپێم بڵێ چیت لێمان ئەوێ؟ ! \nبۆ وەیشومەی تۆ ناخەوێ؟ \n\n\nلەو ڕۆژەوە کە خەزانە\nبەو دڕکی گەڵاڕێزانە\n\n\nدڵی گەڵا و گوڵ ئەشکێ\nبولبول خوێنی لێ ئەتکێ\n\n\nئاسمانی بەرزی دڵ سووتاو\nبە خوڕ فرمێسکی دێ لە چاو\n\n\nبوو حاڵی سەر زەوی ئەگری\nبە لێزمەی بارانی هەوری"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "مامۆستا گیان", "poem_description": "بۆ بەڕێوەبەری قوتابخانەکەم لە چوارتا، مامۆستا «ع. و. نوری»", "poem_text": "لەژێر تەمی یادگارا\nتەمی خەستی ڕۆژگارا\n\n\nئەو سەردەمەی من مناڵ بووم\nچۆلەکەی بێ پەڕ و باڵ بووم\n\n\nبە هەزار حاڵ شێوەت ئەکەم\nقەتماغەی زامێ لا ئەدەم\n\n\nهەناسەیەک بە با ئەدەم\nساڵانی پێشووم ڕا ئەدەم\n\n\nزام: تا بڵێی سەخت و قووڵە\nهەناسەی چی؟ گەردەلوولە\n\n\nکە خوشکی لەش هەڵقرچاوم\nگیانی ئەدا لەبەر چاوم\n\n\nچۆن دایکی جگەر گڕ گرتووم\nبۆ فریشتەی لەدەس دەرچووم\n\n\nخوشکی من و قوتابی تۆ\nبرژە برژی بوو بە پشکۆ\n\n\nکچانی لە هەیوان ڕاکشاو\nبە ئاستەمێ نووزە تیاماو\n\n\nهاتی بۆ لای، مامۆستا گیان\nئەی مامۆستای دڵ میهرەبان\n\n\nبەدەست و پەنجەی پیرۆزت\nبە هەستی بەزەیی و سۆزت\n\n\nدەرمانت دا لە زامەکەی\nبۆت هێنا بڕوانامەکەی\n\n\nبە چاوی وتی: بۆ چیمە؟ \nهەرچی هیوای ژین بێ نیمە\n\n\nزۆر دانیشتی بەلایەوە\nوەک باوک دڵت دایەوە\n\n\nئیستەش یادی ئەو کسپەیە\nلەناخا چەشنی کڵپەیە"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "ملوانکەی یاقووت", "poem_description": "لە شیعری هونەرمەندی کورد «عەلی تەرمۆکی»یە لە عەرەبی یەوە کراوە بە شیعری کوردی", "poem_text": "١\n\nلە یاقووتی وشەی جوانی کوردی پەری خان! \nملوانکەیەک ئەهۆنمەوە بۆ تۆ ورد و جوان\n\n\nنەشئەی مەستی بەسەر ئەچێ ئەڕوا وەکوو گیان\nگوڵی گەشی جوانی تۆش سیس ئەبێ پەری خان! \n\n\nجاپیر ئەبی پشت کۆماوە کز ڕائەوەستێ\nملوانکەکەم ئەوسا ئەڵێ: چەن خۆشی ویستی\n\n٢\n\nدوای خۆت ئینجا کیژۆڵەکەت ئەیکاتە گەردن\nبەهاری نوێ ئەکەوێتە گوڵاو پرژاندن\n\n\nئەکەوێتە دەست کیژۆڵە کچەزاکەی تۆ\nملوانکەی وا ورد هۆنراوەم بە گەوهەر و گۆ\n\n\nملوانکەی ئەم شیعرە جوانەی ناوی تۆی تیایە\nئەڵێ: پەری نەمر ئەژی هەتا هەتایە\n\n٣\n\nئەو سەردەمەی مرۆڤ بیری والای دڵداری\nخۆشەویستی وردە وردە ئەڕوا لەبەر چاو\n\n\nپیری دێت و مردن دێنێ بۆمان بە دیاری\nکەچی جار جار سامی مردن ئەهێنینە ناو\n\n\nلەژێر خاکا کەجێ خوڕەی ئاوە وا ئەڕوا\nمن ڕووی دەمی بیر و باوەڕ ئەکەمە لای خوا\n\n\nتروسکەیەک لە ڕووناکی لە دڵما دیارە\nوەک ڕووناکی ئاسمانێکە کە پرشنگدارە\n\n٤\n\nئایا دیوتە مناڵەکەی سەر لوتکەی چیا\nکە کەوتۆتە شوێن خوڕەی ئاو، ئەڕوا لە دنیا\n\n\nجوانی ئێمەش دێت و ئەروا وەک بڵقی سەر ئاو\nکەمێ مەستی، تۆزێ خۆشی، ون ئەبێ لە چاو\n\n\nدێ ینە خوارێ لەسەر لوتکەی بەرزی خەوبینیین\nڕەش ڕەش ئەبێ وەک شەوەزەنگ ئاسمانی شین\n\n\nدائەپۆشرێ زەردەخەنەی گشت ئەستێرەکان\nڕووەو سیس بوون، بەرەو مردن، بۆ کۆشی نەمان"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "من و پاییز", "poem_description": "", "poem_text": "زۆر سروشتییە سەرنج و چێژم: \nلە گەڵاڕێزان زەوقێ ئەچێژم\n\n\nپاییز باڵداری هەست ئەخرۆشێنێ\nتینوێتی ناخم دائەمرکێنێ\n\n\nپەڵە هەوری ڕەش بە ئاسمانەوە\nوژەوژی با بە بارانەوە\n\n\nدڵم وەک خونچە گەش ئەکاتەوە\nژەنگی دەروونی من ئەشواتەوە\n\n\nگەڵای وەریوی ڕەنگ زەردی سەرما\nکۆچی، گیانی نوێ ئەکا بە بەرما\n\n\nئاڵیی ئەبەخشێ بە لێوی تاسەم\nوەکوو بژێوی خوێن و هەناسەم\n\n\nپەڕەی ناسکی گوڵی هەڵوەریو\nوردە گیای تازەی کەنار جۆگە و شیو\n\n\nدەریای تێ بینی من ئەشڵەقێنێ\nکارێزی نەشئە و جۆش ئەتەقێنێ\n\n\nدار و درەختی بێ بەرگی گەلا\nتەزووی ئاودامان دێنێ بە دڵا: \n\n\nکە هەڵ ئەلەرزێ بە بای بەیانی\nدڵەی دێوانە و شێتی جوانی\n\n\nئەم دیمەنانەی پاییزی ڕەنگ زەرد\nتەختی سروشتی سەدان داخ و دەرد\n\n\nکار ئەکەنە سەر ناخی دەروونم\nنوێ ئەکاتەوە گیانی زەبوونم\n\n\nبۆ؟ ، چونکە من و پاییز دوو بە دوو\nوەک یەک هاو دەرد و حەز و ئارەزوو\n\n\nئەم تەواوکەری ئەوی ترمانین\nڕێی حەپەسان و جێی سەر سوڕمانین\n\n\nهەناسەی ساردی من بای خەزانە\nڕۆژی تەمەنم گەڵا ڕێزانە\n\n\nبۆ هەڵوەرینی گەڵای درەختم\nبۆ بەر پێی کۆچی ژیانی سەختم\n\n\nفرمێسکی خوڕی دڵەی گریاوم\nبۆ گوڵی هیوای ساوای ژاکاوم\n\n\nدڵۆپەی زلی چاوی پاییزە\nسەرچاوەی ئەشکم ئاوی پاییزە\n\n\nجێی تەسەللامە پاییزی بێ ناز\nوەکوو دوو هاوڕێی هاودەرد و نیاز\n\n\nخەرمانی خەمی دڵ بە با ئەدەین\nبۆ یەکتر ڕاز و سکاڵا ئەکەین"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "مەولەوی", "poem_description": "", "poem_text": "لە گیانی پاکی مەولەوی دانا\nئەوەی هەڵبەستی ناسکی دانا\n\n\nمژدە بێ ئەوا دیوانی شیعری\nدەرچوو، ئەگەڕێ بە ناو کوردانا\n\n***\n\nئای لە ناسکی خەیاڵی جوانی\nسەرچاوەی سۆزی ڕوون و ڕەوانی\n\n\nلە گەرمیی هەست و ساردیی هەناسەی\nبەهرە و سەلیقەی ناو شیعرەکانی\n\n***\n\nئای لەبەر قووڵیی ئەندێشە و هۆشی\nدەریای بێ بنی جۆش و خرۆشی\n\n\nبۆ بیری ورد و تاسە و پەرۆشی\nبۆ چەپکە گوڵی باخی بۆن خۆشی\n\n***\n\nئای بۆ سەنعەت و بۆ وردەکاری\nبۆ دەریای شیعری پڕ لە مرواری\n\n\nبۆ گەنجینەکەی دوڕ و گەوهەری\nجێی شانازییە بۆ کوردەواری\n\n***\n\nئای لەبەر شیعری تەڕ و پاراوی\nبۆن و بەرامەی وەکوو گوڵاوی\n\n\nڕوونە وەک دڵی ساف و بێ گەردی\nڕەوانە وەکوو فرمێسکی چاوی\n\n***\n\nئای لە بڵێسەی خۆشەویستی ئەو\nسووتانی بۆتەی هەق پەرستی ئەو\n\n\nئای لەبەر نەشئەی بادەی عەشقەکەی\nئای لە سۆزی ئەو، وای لە هەستی ئەو\n\n***\n\nئای بۆ کڵۆڵی حاڵی بێ حاڵی\nبۆ ڕەنگی زەرد و بۆ ناڵەناڵی\n\n\nهاوار و دادی ڕۆژ و شەوانی\nبۆ بەستە و دەف و بادە و شمشاڵی\n\n***\n\nئای بۆ گیانەکەی پڕ لە وەفاکەی\nبۆ دەروونەکەی کەیلی جەفاکەی\n\n\nئای بۆ دڵەکەی زەدەی سزاکەی\nدوور لە سەیران و سەیر و سەفاکەی\n\n***\n\nئای بۆ عیززەتی نەفسی بڵندی\nبۆ خۆی هەژار و دڵ دەوڵەمەندی\n\n\nئای بۆ چاوتێری و برسێتی حاڵی\nڕەوشتی بەرزی یەک یەک پەسەندی\n\n***\n\nشیعری مەولەوی گوڵێکی وایە\nئەگەشێتەوە هەتاهەتایە\n\n\nلە ناخی دڵ و دەروونی کوردا\nبنجی داکوتا لە ڕیشە نایە"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "نیرۆن", "poem_description": "چیرۆک بە هەڵبەست", "poem_text": "١\n\nلەدەوری کۆنی ڕابردوو\nهەبوو نەبوو «نەیروون»ێ بوو\n\n\n«نەیروون»ی خوێنڕێژ و زۆردار\nجانەوەرێ بوو شێت و هار\n\n\nتەنها بەناو ئادەمزاد بوو\nدڕندەیێکی بەرباد بوو\n\n\nگیان و ویژدانی مرد بوو\nئەهریمەن گۆشی کردبوو\n\n\nبەشەرابی خوێن مەست ئەبوو\nبێ ئەو خەیاڵە پەست ئەبوو\n\n\nهەر گۆشتی بەشەربوو مەزەی\nهاوار و داد: ئاوازی نەی\n\n\nزۆر تینوی فرمێسکی چاو بوو\nقامچی سەرپەرشتی داماو بوو\n\n٢\n\nڕۆژێ وای هات بە خەیاڵا\nلە ناکاو خۆی کرد بە ماڵا\n\n\n- بەلەعنەت بێ - وتی: دایە\nکوشتنی تۆم لە دڵدایە\n\n\nمن پەست ئەبم بەمانی تۆ\nڕەوایە لام نەمانی تۆ\n\n\nجاپێم بڵێ هەتا زووە\nکام کوشتنەت ئارەزوە\n\n\nبە شمشێر بەم لە گەردنت\nتادەس کەیتە مل مردنت؟ \n\n\nیان پەتی سێدارەت ئەوێ\nخەوی ئێجگاریت لێ کەوێ\n\n\nدایکەش وتی: ڕۆڵەی گورگم\nشمشێر بە لە پێستی ورگم\n\n\nبیدە لە سک تاوانبارە\nهەتا ئەیکەی پارە پارە\n\n\nچونکە نۆمانگ و نۆڕۆژ سک\nتۆی هەڵگرت بە پێستی تەنک\n\n\nئەم مەمکانەش بەخوێن بشۆ\nچونکە شیریان داوە بەتۆ\n\n\nبائەمە پاداشتی من بێ\nپەندی ناو دۆست و دوژمن بێ\n\n\nبەڵام سزای تۆچی ئەبێ؟ ! \nلەعنەتی ئەبەدی ئەبێ\n\n\nمن دایکم، دایک، دایک\nتا شیر لە مەمکێ بێ تک، تک\n\n\nتۆش «نەیروون»ی دایک کوژی\nتا گیانێ لەم ئەرزە بژی\n\n\n«نەیروون» هەستا بە دەستوبرد\nسک و مەمکەی لەت و پەت کرد\n\n\nئەو خوێنەش نووسی لە مێژوو\nلەعنەت لە «نەیروون»ی بەدخوو\n\n\nلەعنەت لەتۆ ئەی جانەوەر! \nلەعنەتی ئەبەدی بەشەر\n\n٣\n\nئینجا «نەیروون»ی تاوانبار\nهەڵسا خەیاڵی دایە شار\n\n\nووتی: «ڕۆما» ئەسووتێنم\nئارەزووم دائەمرکێنم\n\n\nچەندە خۆشە مەشخەڵی وا\nبۆ سکاڵا بگاتە خوا\n\n\nدەستی تاوان بۆ ئێوارە\nگڕی بەردایە ئەوشارە\n\n\nئاگرێکی وای نایەوە\n«ڕۆما»ی پێ دامرکایەوە\n\n\nئەویش مەست بوو لەدوورەوە\nبەدیار ئاگری سوورەوە\n\n\nپێ و دەس: چەپڵە و هەڵپەرین بوو\nمەستی قاقای پێکەنین بوو\n\n\nمەشخەڵ نووسی لەڕووی مێژوو\nلەعنەت لە «نەیروون»ی بەدخوو\n\n\nلە «نەیروون» و لە هاوجۆری\nلەجەور و ستەم و زۆری\n\n٤\n\nبەڵام دایک، بەڵام ڕۆما\nناویان لەدڵی مێژوو ما\n\n\nبەکللەی سەر بڕبڕەی پشت\nبنچینەی بەرزیان داڕشت\n\n\nبە ئێسکی «نەیروون»ی خوێن ڕێژ\nزامی دێرین کرا ساڕێژ\n\n\nدایکێتی ما، نەمرد ڕۆما\nشانازی یان بۆ مێژووما\n\n\nیادی «نەیروون»یش لەوساوە\nبۆ نەفرەت لێ کردن ماوە"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "وشکەمەلە", "poem_description": "", "poem_text": "لە ڕاستی زۆر شت بۆ خۆت گێل ئەکەی\nزۆر بەندی بڕوای ڕاست پێشێل ئەکەی\n\n\nڕەشی قەترانی ناو ئەنێی سپی\nبۆ چەوتی چاوت خوار و خێل ئەکەی\n\n***\n\nئەوەی کە بڕوات پێی بوو تا دوێنێ\nنازانی ئەمڕۆ وا لە چ شوێنێ؟ \n\n\nلەسەر کەلاوەی ئاوات و هیوا\nبەپووی وێرانە بە کوڵ ئەخوێنێ\n\n***\n\nتەنها بۆ بەرزی پایەت بە پەلەی\nبۆیە لە وشکی خەریکی مەلەی\n\n\nخنکای لە دەریای خۆپەرستییا\nکەچی سەرگەرمی چەپڵە و هەلهەلەی\n\n***\n\nملی ڕێگەت گرت ئێستە لە لاڕێی\nجار جارەش لە خۆت ناپرسی کە کێی\n\n\nوا دیارە چاوت کردەت نابینێ\nبۆیە بە گڕی هەڵەت ئەسووتێی\n\n***\n\nخۆت بەخۆت ئەڵێی: سەر لێ شێواوم\nبڕوانە دووریی ڕێگەی پێواوم\n\n\nچوویتە سەر کەلێ نایەیتە خوارێ\nئەشڵێیت: وەک جاری جارانم ماوم\n\n***\n\nخۆت چاک ئەناسی کە چیت و چۆنی\nئەلێی: وەک یەکە، ڕێی تازە و کۆنی\n\n\nهەوای خۆبینی لە کەللەی داوی\nلە ڕاستی ڕاستی ڕوو گرژ و مۆنی\n\n***\n\nچاوبرسی و تینووی سەر لێ شێوانی\nبۆ ئەو مەبەستە خەستە لێوانی\n\n\nئەتەوێ بلێن: هەر وەکوو یەکە: \nدەمەو بەیان و بانگی شێوانی\n\n***\n\nمەستی بە بادەی عەشقی من منت\nچاکەی ئەم یان ئەو بایە لە کنت\n\n\nسەری خۆت خۆش بێ لە گەردەلوولا\nبا هەر ئۆباڵی خوێن بە گەردنت\n\n***\n\nخۆیشت ئەزانی تەمەنت کورتە\nبەم گلاراوە، بەم جرت و فرتە\n\n\nتەنها دڵسۆزی ڕاست قۆناغ ئەبڕێ\nئاوی دنگ ئەکوتێ ئەم ورتە ورتە"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "چلەی ماتەمە و کۆچی بەهرەیەک", "poem_description": "سەبارەت بەوەی کە مامۆستا «محەممەد مستەفا کوردی»ی کۆچ کردوو زۆرتر چێژی لە شیعری عەرووزی و بابەتی قافیەی یەکگرتوو وەرئەگرت، منیش بە هەوای ئەو حەز و ئارەزووەی ئەوەوە، بۆ چلەی ماتەمەکەی، ئەم قەسیدەیەم، لەسەر ئەو تانوپۆیە چنی", "poem_text": "ئەی مامۆستا و ئەی هاوڕێی وشەی گیانی بە گیانی\nگەرچی بەشێوە و دیمەن ونی بەرچاوەکانی\n\n\nشەپۆلی دەنگی نزمت نادا لە پەردەی گوێمان\nبێ تاسە، بێ هەناسە، لە شاری خامۆشانی\n\n\nدوێنێ حافز ئەیفەرموو، ئێمەش باوەڕمان وابوو\nزیندوو کە مرد بەردێکە یادگار و نیشانی: \n\n\n«ئەمڕۆ کە لەبەر چاوم، لوتفێ بکە لەگەڵما\nسبەی مردم بێ سوودە فرمێسکی پەشیمانی»\n\n\nحاجی قادریش فەرمووی: «چی جێ بمێنێ ناوە»\nئەو ناوەش ناوی چاکە، بۆمان و بۆ نەمانی\n\n\nتەمەن هەر چەن درێژ بێ، مردن ئەیپێچێتەوە\nمرۆڤ چاک بێ، یان خراپ، چاو لێک ئەنێ ژیانی\n\n\nدیارە پێوانەی ڕاستی مرۆڤی ڕاستەقینەش\nخۆشەویستی و خەباتە بۆ گەل و نیشتمانی\n\n\nخۆشەویستی و کنەی تۆش بۆ ئەم گەلی کوردەمان\nبەرز و پیرۆز و دیارە، وەک چیای کوردستانی\n\n\nبە کوردی پەتی نووسین، بەو هەموو هێز و پێزە\nلە بەڵگە بەولاوەیە، نەخشێنەری پەخشانی\n\n\nچیرۆک و سەرگروشتە و پەند و باوی خۆماڵی\nبەرهەمی بەهرەی تۆ بوون بۆ گەنجینە و سامانی\n\n\nئەو بەهرەیەی کە سروشت بەو قەڵەمەی تۆی دابوو\nسیحری ڕووتە و ئەباری بۆ سەر دڵدارەکانی\n\n\nگوڵا و پرژێنی باخی عومری درێژی تۆ بوو\nپرشنگی ژین و هیوا و ڕۆژی نوێ و سلێمانی\n\n\nخۆ لە فەرهەنگی خاڵدا سەربازێکی ون بوو بووی\nلەو پەرێزەشا خۆت خۆت کردە قۆچی قوربانی\n\n\nجارجارەش بە ترسەوە لەگەڵ فریشتەی شیعرا\nسەرەتا تکێتان ئەکرد، ئەشچوویتە جێ ژووانی\n\n\nلە شیکردنەوەی شیعری بەرزی دێرینی کوردا\nسەرچاوەی متمانە بووی بۆ تینووی باخ و کانی\n\n\nجێ دەست و پەنجەت دیارە بەتابلۆی کتێبەوە\nبۆ جگەر گۆشەکان و بۆ ئەدەب و زمانی\n\n\nلە ئاقاری ڕەوشتی پیرۆزی تایبەتیشا\nمرۆڤێ بووی نموونەی پاکی و ڕاستی و ڕەوانی\n\n\nبێ فیز و بێ هەوا بووی، سادە و ساکار و بێ وەی\nقسە نەستەق و خۆش دەست، سوار چاکی نوکتەزانی\n\n\nئایین پەروەری ڕاست و کوردێکی ساغ و سووتاو\nدژی ئایین و ئۆیین، بێ کەڵکەڵەی شەیتانی\n\n\nمامۆستا گیان! ئەگەرچی چلەی ماتەمی تۆیە، \nپرسەی دوا کۆچ فرمێسکە و سۆزەو کسپەو گریانی\n\n\nپرسەی گشتیش ئەگەر بوو، وەک هەیە، هیچ ناگرین\nگریان چەکی داماوە، بۆ بێ دەستەوستانی\n\n\nخەم ئەبێ ببێ بە گڕ، فرمێسکیش بە بڵێسە\nچرا ئەگەر نەسووتێ، شەوە و تاریکستانی\n\n\nتۆش لە شەوی تاریکا، وەک مۆم، کز کز ئەسووتای\nڕووناکیت پێ ئەبەخشین، ڕووبەڕوو، یان پەنهانی\n\n\nداخەکەم، بەروبوومی تیشکەکەت هەرمەڵۆ بوو\nزاخاوی چاوتی نەدا، نەشارا و نەخەرمانی\n\n\nچاو لێک نێ، دڵنیا بە، نەوەی ئەمەکداری کورد\nکوردی فەرامۆش ناکا، ئەرکێکە و لەسەر شانی\n\n\nتا ئەم کوردە بمێنێ، یادی کوردیش ئەمێنێ\nبێ خەم بنوو لە خاکا، تۆ شەکەتی وچانی"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "چوار مناڵەکە", "poem_description": "", "poem_text": "ئەی دڵ! وەکوو من بناڵە\nبگری بۆ ئەو چوار مناڵە\n\n\nکە چۆن خۆیان دابوو حەشار\nوەک چوار بێچووە مەلی هەژار\n\n\nتەنها جێ مابوون لەبەر دێ\nلە کونجێکی پەنا بەردێ\n\n\nکز کز هەڵنیشتبون کڵۆڵ\nکەس و کار ڕۆیشتوو بۆ چۆڵ\n\n\nبروسکەیەک هات لەسەردا\nئاگری لەو دێیە بەردا\n\n\nهەموو سەرسام و حەپەساو\nگەروو بەهەنیسک گیراو\n\n\nوا لەوێوە چاویان لێیە\nچۆن دامردەوە ئەو دێیە\n\n\nلەبەر ئەو ئاگرە وێڵە\nسەر دەرکە مڵ بەجێ بێڵە\n\n\nجا چوار مناڵەی بەسزمان\nلەبرسانا بەرەو خەرمان\n\n\nبەرەو شارا خۆیان کوتا\nتا ئەوێش وەکوو دێ سووتا\n\n\nشارا خۆ و دەغڵ و دانی\nئاگری بەردرایە گیانی\n\n\nئەو دەمەش ڕێکەوت وابوو\nمنالێکیان لە خەوا بوو\n\n\nهاواریان کرد: بابە، دایە\nئاگرمان تێ بەربوو خوایە"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "ڕازی بلبلێک", "poem_description": "", "poem_text": "با خاوەنم پارەدار بێ\nیەکەم دەولەمەندی شار بێ\n\n\nجێگەی بەرز و پایەدار بێ\nبە دەستەڵات و زۆردار بێ\n\n\nمادام قەفەز جێگەی منە\nئەو خاوەنەم لا دوژمنە\n\n\nبا سەرمایەی بەکلوور بێ\nدەسکەوتی بەبێ سنوور بێ\n\n\nپشتی بە پارە ئەستوور بێ\nلە دەرد و بەڵا بە دوور بێ\n\n\nمادام قەفەز جێگەی منە\nدەریای مەینەتیم بێ بنە\n\n\nباخەوانم واهەبوو بێ\nجێی نووستنم تووکی قوو بێ\n\n\nخۆراک بەپێی ئارەزوو بێ\nدڵ چی ئەوێ زوو بەزوو بێ\n\n\nمادام قەفەز جێگەی منە\nئەم ژیانەم لا مردنە\n\n\nباشووڵی قەفەزم زێر بێ\nپڕ نیعمەت و خیر و بێر بێ\n\n\nچەن چاوی بەدی پێ کوێربێ\nچەن ملی بوو هەڵە و دێربێ\n\n\nمادام قەفەز جێگەی منە\nتەوقی دیلیم لە گەردنە\n\n\nبادەنگم تابڵێی خۆش بێ\nپڕ لە نەشئە و بە خرۆش بێ\n\n\nئاوازی بەرز و بە جۆش بێ\nگەشەبەخشی دڵ و هۆش بێ\n\n\nمادام قەفەز جێگەی منە\nئەو دەنگ و ئاوازەش ونە\n\n\nباڵدارێکی دەر و دەشتم\nفێری ئاهەنگ، فێری گەشتم\n\n\nچۆلەکەی باخی بەهەشتم\nبە سەربەستی و فڕین چەشتم\n\n\nکەچی قەفەز جێگەی منە\nکەی ئەوە کاری کردنە؟ ! \n\n\nدیلێکم بەربوونم ئەوێ\nلە قەفەز دەرچوونم ئەوێ\n\n\nزاخاوی دەروونم ئەوێ\nگەشتی شەبەیخوونم ئەوێ\n\n\nگەرچی قەفەز جێگەی منە\nدڵ بەو هیوایە ڕۆشنە\n\n\nئەی مانگ ئەگەر چی هەوری تاڵ و ڕەش\nبۆتە چارشێوی تریفەی تۆی گەش\n\n\nبەڵام ڕووناکی یادی دێرینت\nناخی دەروونی گرتۆتە باوەش"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "ڕۆژێکی نوێ", "poem_description": "", "poem_text": "ساڵێ لە ساڵان، ڕۆژێکی تازە لەگەل هاتەدەر\nمژدەی ڕووناکی بەخشی بە دڵی تاریکی بە شەو\n\n\nسەری دەرهێنا لە ئاسۆی بەرزی یەک وڵاتەوە\nبۆ ئەوەی تیشکی بەسەر زەمینا بڵاو کاتەوە\n\n\nهەو ڕۆژە ناچێ، هەموو ڕۆژ دەمەو بەیانی هەڵدێ\nکەچی ئێواران لەبەر تاریکی و سامی شەو هەڵدێ\n\n\nلەو ڕۆژە ناچێ، هەموو ڕۆژ دەمەو بەیانی هەڵدێ\nهەزاران داد و سکاڵا ئەکات وەکوو ئەسیرێ\n\n\nلەو ڕۆژە ناچێ هەر لە بەیانی هەتا ئێوارە\nدیلی چارشێوی هەوری چڵکن و تەم و غوبارە\n\n\nئەو ڕۆژەی ئەڵێم یەک جار هەڵ بووە و شەو پێی ناوێرێ\nهەتا هەتایە ڕۆژێ لە ڕۆژان بە ڕەش ناگیرێ\n\n\nهەوری چڵکن وتەم و غوباریش خۆیان دڵنیان\nهەرگیزاوهەرگیز ڕووی ڕۆژی وانوێ ناگیری پێیان"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "ڕێگای بەختیاری", "poem_description": "", "poem_text": "ئەوی ئەیەوێ ببێ بەختیار\nبیر و باوەڕم بکا ئیختیار\n\n\nپێش هەموو شتێ بەرەو نیشانێ\nخۆی بکوتێ، خۆیشی با لە سەر دانێ\n\n\nچاوی نەترسێ بچێ بێ پشوو\nگیانی نەبەزی بکا بە تێشوو\n\n\nئەبێ بزانێ لە سەر ئەو ڕێیە\nکە نەبێ هەزار چوتوڕمی لێیە\n\n\nدوژمنی خاوەن چەکی هەمە ڕەنگ\nلەسەر چونی ئەو لەو ڕێیە بوون بەنگ\n\n\nئەویش لە سایەی ئەو هێز و تینەی\nمیللەت داویتێ لەو وەرسی ژینەی\n\n\nلە گەڵیان بکا بەربەرەکانی\nتاکوو بڵێسەی گڕی تەکانی\n\n\nڕۆشن کەرەوەی بەردەرکی شادی\nدەریخا بۆتە شبری ئازادی"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "ژیان و مردن", "poem_description": "", "poem_text": "زەردە پەڕ ئەڵێ: ڕۆژ ئاوا ئەبێ\nهەر ئاوا بووە و هەر ئاوا ئەبێ\n\n\nڕۆژ بەدوای شەوا، شەو بەدوای ڕۆژا\nپاش بەخێرهاتن، ماڵ ئاوا ئەبێ"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "کاروانی وشە", "poem_description": "", "poem_text": "١\n\nلە سەرەتای ڕێی مێژووا\nساڵانی کۆنی پێشووا\n\n\nلەو ڕۆژەوە بیر کەوتە ڕێ\nقەڵەم دەستاودەست ئەگەڕێ\n\n\nنووکی قەڵەم پشتاوپشتە\nتۆ و چێنی بەهرە و بڕشتە\n\n\nلە زەوی مێشکی ڕەقەنا\nلە دڵی سەختی دەوەنا\n\n\nبە چنینی پیتی پیرۆز\nدێڕ گەرم ئەکاتەوە بە سۆز\n\n\nبە پرشنگی هونەری جوان\nگەشە ئەبەخشێ بە ژیان\n\n\nبە بیری چاک، بە وتەی گەش\nکەوتۆتە وێزەی هێزی ڕەش\n\n\nکاروانەکەی قەڵەم بەدەست\nلەسەر پەڕەی ویژدان و هەست\n\n\nبۆ بلبلی لقی نووسین\nهەڵیان بەست هێلانەی ڕەنگین\n\n\nبۆ پەپوولەی وێڵی وتن\nپەڕەی گوڵ کەوتە بزووتن\n\n\nلە ئاوێستاوە ئەم کوردە\nلەگەڵ پیت و بیری وردە\n\n\nکۆنترین کاروانی پشتە\nمەشخەڵ هەڵگری زەردەشتە\n\n\nئەم کاروانە پیت پەرستە\nگەرمی نووسین و هەڵبەستە\n\n\nدەستە بە دەستە و چین بە چین\nئارەقیان ئەڕشت: ڕەش و شین\n\n\nبە دێڕ بە دێڕ و بەند بە بەند\nتۆوی بەهرەی زلیان ئەچەند\n\n\nبە زمانی کوردیی ڕەوان\nگیانیان دا بە هونەری جوان\n\n\nلەسەر هەر داری لق بەرزێ\nبلبلێ ئەیخوێند بە تەرزێ\n\n\nلە چلەی تۆفی زستانا\nلە وەیشومەی کوردستانا\n\n\nبە وشەی گەرمی ئاگرین\nجۆشیان ئەدا بە ڕاپەڕین\n\n٢\n\nقەڵەم بەدەستانی سەردەم! \nئەو هەستەتان هەیە سەرجەم\n\n\nکەوا ئێمەی نەوەی ئەوان: \nکاروانی ڕێی وشەی ڕەوان\n\n\nئەرکی پیرۆزی بەجێ ماو\nکەوتۆتە ئەستۆی پیر و لاو\n\n\nپیر و لاوی دنیا نووسین\nهونەرمەندی بەهرەی شیرین\n\n\nباخچەمان سیس و ژاکاوە\nتینووی ئارەقی ناوچاوە\n\n\nبە دەستی دڵسۆزی بژار\nپێ ئەکەنێ گوڵی بەهار\n\n\nبەهاری هەڵبەست و پەخشان\nئەکەوێتە گەشە و نەخشان\n\n\nلەبەر کارێزی تەقیوا\nخوڕە و هاژەی چەم و شیوا\n\n\nلەبەر برووسکەی ئاگرا\nبڵێسەی کێوی باگرا\n\n\nلەبەر هەوری قورسیی ئاوا\nتاڤگە و شەپۆل و لافاوا\n\n\nلەبەر ڕەهێڵەی بارانا\nگرمە و ناڵەی بەهارانا\n\n\nوشەی گەرم و تەڕ و پاراو\nوێنەی تازە بێنیتە ناو\n\n\nڕستی قال بووی بۆتەی خەبات\nهەڵبەستێ بۆ گەل و وڵات\n\n\nلە کارەساتی کوردستان\nگیان ببەخشێ بە داستان\n\n\nلەبەر چیرۆکی ئاگرین\nدنیای دەروون بێتە لەرین\n\n\nکوردستانی ئەم سەردەمە\nبۆچی نەبێتە مەلحەمە؟ ! \n\n\nشەماڵی فێنکی ڕەخنە\nدەبا بکەوێتە شنە\n\n\nگوڵزاری لێکۆڵینەوە\nسەوز بێ بە پەرژینەوە\n\n\nئەوسا لە گوڵ بپرسە: بۆ؟ \nگەش و سووری وەکوو پشکۆ\n\n\nچۆنە وا تەوژمی پاییز\nپەڕەی تۆ زەرد ناکا هەرگیز؟ \n\n\nبای خەزان ئەگەر کێو بەرێ\nگەڵایەکی تۆ ناوەرێ؟ \n\n\nئەڵێ: مەردیی باخەوانە\nکە یەکێتی نووسەرانە\n\n\nیەکێتی نووسەرانی کورد: \nکاروانی وشەی جوانی کورد"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "کلوە بەفرەکان", "poem_description": "", "poem_text": "ئەی کلوی بەفری سپی! \nچەن بێ دەنگ و چەن کپی\n\n\nکە لەو ئاسمانە بەرزە\nڕوو ئەکەیتە ئەم ئەرزە\n\n\nچین چین زەوی داپۆشە\nدڵی من بەوە خۆشە\n\n\nزۆر حەز ئەکەم تاماوم\nهەتا بڕ ئەکا چاوم\n\n\nدەشت و دەر و شار و دێ\nبەرگی بەفری سپی بێ\n\n\nسپی ڕەنگێکی چاکە\nبەفربێ گەرد و پاکە\n\n\nئای چەندە بێزارم من\nلە پەڵەی ڕەش و چڵکن\n\n\nخۆزگە دەروون و هەناو\nوەکوو بەفری بەرهەتاو\n\n\nبێ گەرد و ڕووناک ئەبوو\nسپی و جوان و پاک ئەبوو\n\n\nئەوسا ئەتدی ئەم ژینە: \nچەن دڵگیر و شیرینە"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "کوردستان", "poem_description": "", "poem_text": "دڵگیر و خۆشە کوردستان\nبە دیمەنی ساکار و جوان\n\n\nسەیرانگایەکی نازدارە\nئاو و هەوای سازگارە\n\n\nنیشتمانی نەوەی کوردە\nقیبلەگای درشت و وردە\n\n\nبە هەشتێکی ڕووی سەر ئەرزە\nپڕ لە کەژ و کێوی بەرزە\n\n\nدارستانی چڕو پڕە\nئاوی خۆش و سارد و سڕە\n\n\nپڕ لە ڕەز و باخی جوانە\nکانیاوی ڕوون و ڕەوانە\n\n\nهەڵئەقوڵێ لە بناری شاخ\nئەکشێ بۆ ناو دێبەر و باخ\n\n\nگوڵ و سەوزە گیا ئاو ئەدا\nدڵ و گیان لە زاخاو ئەدا\n\n\nلەبەر هاژەی چەم ڕۆژ و شەو\nتەبیعەت لێی حەرامە خەو\n\n\nهەرچی لق و پۆپ و پەلە\nسەرخۆشی جریوەی مەلە\n\n\nورشەی گەڵای دەم شنەبا\nژەنگ و ژاری دەروون ئەبا\n\n\nئەم کوردستانی ئێمەیە\nجێگای بەزم و زەمزەمەیە\n\n\nلە جوانی یا شۆخ و شەنگە\nباخچەی سەیران و ئاهەنگە\n\n\nسەر تەختی ئەو شینایی یە\nشوێنی هەڵپەڕکێ و شایی یە\n\n\nبە سۆز و ئاوازی شمشاڵ\nئەجۆشێ دڵی کوڕ و کاڵ"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "کونەپەپوو", "poem_description": "", "poem_text": "کوننەپەپووی ڕوو ترش و مۆن\nجێ نشینی کەلاوەی کۆن\n\n\nدۆستە دێرینەی وێرانی\nتۆی دوژمنی ئاوەدانی\n\n\nلەبەر ڕۆژ جێگەت پەنایە\nچاوت بە تیشکی هەڵنایە\n\n\nکوێری لە عاستی ڕووناکی\nهەر بە شەو چست و چالاکی\n\n\nپیرە دەعبای چەپەڵ و گەڕ\nخاوەن بالۆرەی شووم و شەڕ\n\n\nکەی تۆ لە ڕەگەزی مەلی\nشایستەی سەر لق و پەلی؟ ! \n\n\nتۆ ئەوەندە بەد فەساڵی\nکەی شایەنی پەڕ و باڵی؟ ! \n\n\nوا هنەزانی ئێسک سووکی\nپەسەندی گەورە و بچووکی\n\n\nهیچ کەسێ چارەتی ناوێ\nشیر و تیرت لێ ئەساوێ\n\n\nپیرۆزت بێ ناو کەلاوە\nسەر ئەو دیوارە ڕووخاوە\n\n\nپیرۆزت بێ تاریکە شەو\nئەو دەمەی سەر ئەکرێنە خەو\n\n\nبەڵام ڕۆژ هەر ئەبێتەوە\nتاریکی ئەڕەوێتەوە\n\n\nبەو دوو چاوە کوێرانەوە\nئەبێ بەژێر وێرانەوە\n\n\nئەگەر خەم ڕۆژ و شەو دەستە و یەخەم بێ\n\n\nئەبێ خۆم خەم نەخۆم، خەم توشی خەم بێ"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "کێ بوو؟", "poem_description": "", "poem_text": "کێ بوو لە تاریکی شەوا\nلە سەردەمی شیرین خەوا\n\n\nبۆ گەلی دیل و بێ نەوا\nبوو بە پێشمەرگە و پێشەوا\n\n***\n\nکێ بوو بۆ ژینی سەربەستی\nگیانی خۆی خستە سەردەستی\n\n\nبەرەو ئەو نیازەی بەستی\nوتی: نامەوێ ژێر دەستی\n\n***\n\nکێ بوو بەرەو قەڵای دوژمن\nبە گیانی خۆ بەخت کردن\n\n\nکەوتە شەڕی ژین و مردن\nتا ڕیشەی دەرهێنا لە بن\n\n***\n\nکێ بوو بۆ عەرەب و بۆ کورد\nنۆکەرانی لەت و پەت کرد\n\n\nئیستعماری بەو دەردە برد\nبڵێ: ئەو باوکەی ئێمە مرد\n\n***\n\nکێ بوو زنجیری تێک شکان\nقەڵای باستیلی هەڵتەکان\n\n\nئازادی دا بە دیلەکان\nناپاکی دایە بەر تەکان\n\n***\n\nکێ بوو بە پشتیوانی گەل\nبۆ سەرکەوتن گەڕا لە هەل\n\n\nتا ئەو ڕۆژە دەرچوو لە کەل\nناحەزی تیا بکا پەل پەل\n\n***\n\nکێیە ویردی سەر زمانە\nجگەر سۆزە قارەمانە\n\n\nئازادکەری نیشتمانە\nهەقی زۆری لە سەرمانە"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "گوڵی جێ ماو", "poem_description": "", "poem_text": "ئەی ئەو کەسەی هەمیشە\nپیشەت کۆشش و ئیشە\n\n\nبە سەرگەرمی بێ وچان\nلەسەر ڕێگەی هەوڵدان\n\n\nتاکوو دواهەناسەی ژین\nبەخت ئەکەی تەوژم و تین\n\n\nبە ڕەنجی شانی بازوو\nبە گاسنی بێ پشوو\n\n\nجەرگی زەوی دەر ئەدەی\nتۆوی بەسەردا ئەکەی\n\n\nبە ئارەق و ئەشکی چاو\nپەروەردەی ئەکەی تیر ئاو\n\n\nجا بە داسی بزوتن\nئەکەویە درەو کردن\n\n\nلەگەڵیا ئەکەویە خۆ\nپێی ئەبڕی بەرگی مەڵۆ\n\n\nلەوێ لەسەر پشتی ورد\nگێرەی ئەکەی دەست و برد\n\n\nبە شەنی بێ وچانی\nلێک ئەکەی پوش و دانی\n\n\nدوای ئەو ئەمجا کێشەوە\nخۆی ئەکوتێ بۆ پێشەوە\n\n\nسەروەری گوڵی جێماو\nهەر تۆی تۆ ئەی بەجێماو\n\n\nڕەنج و کنەی ڕۆژ و شەو\nکردەی تۆیە و بردەی ئەو"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "گەشتێک", "poem_description": "", "poem_text": "لە شوێنێکم لە جوانیدا ئەڵێی بەهەشتە\nهەموو گیانم لێ بۆتە چاو، نیازم گەشتە\n\n\nکەیلی بزەی لێوی بەهار خەیاڵ و هەستم\nلەبەر بۆن و بەرامەی خۆش پڕ بە دڵ مەستم\n\n\nسەرنج ئەدەم لە گوڵاڵەی ئاڵ و سەوزە گیا\nلەئاوی ڕون، لە چروی دار، لە بەرزی چیا\n\n\nلە ڕەزوباخ، لە سێبەری ژێر سورەچنار\nلەداری گوێز لەگەڵای توو لەپەلکی قونار\n\n\nلەپەپولەی باڵ نەخشینی جوانی ڕنگاوڕەنگ\nکەچۆن ئەفڕێ لەبەر دەمما دڵ پڕ لە ئاهەنگ\n\n\nلەو مەلانەی بە گۆرانی خۆیان ئەنوێنن\nلەسەر لق و پۆپی دار و دەوەن ئەخوێنن\n\n\nلەدیمەنی خەم ڕەوێنی پولی بەرخ و کار\nکەچۆن ورد ورد پێ شێل ئەکا سەوزەگیای بەهار\n\n\nسەرنج ئەدەم لە بەهار و لە بەهرەی جوانی\nکەنەک دلێ، هەزاران دڵ ئەبن حەیرانی\n\n\nهەزار خۆزگەم خواست بەوانەی لەوێدا ئەژین\nبەدڵی خۆش، دەرونی شاد بەسەر ئەبەن ژین\n\n\nوەک پەپوولە، یان فریشتەی ناوباخ و گوڵزار\nتێر تێر ئەمژن بۆنی گوڵی بەهەشتی نازدار\n\n\nئینجا ورد ورد هەنگاوم نا بەرەو ئاوایی\nلەو دێبەر و باخە خۆشەم کرد ماڵ ئاوایی\n\n\nوام ئەزانی خەلقی ئەوێ شاد و دڵخۆشن\nوەک ئەو تاوەی ژیانی من مەست و سەرخۆشن\n\n\nلە شادی دا، وەک شازادە نیشتەجێی تەختن\nهەڵ ئەپەڕن، بەستە ئەڵێن، خاوەنی بەختن\n\n\nکەچی سیما بۆی دەرخستم چەن بە سکاڵان\nبۆ باڵای خەم، بۆ مەینەتی بە وێنەی کاڵان\n\n\nبۆی دەرخستم هەرگیز جوانیی دیمەنی بەهار\nسارێژ ناکا زامی دڵی پەست و بریندار"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "گەڵاڕێزان", "poem_description": "", "poem_text": "کە هەناسەی من وەک بای خەزان بێ\nزەردەخەنەی لێو وشکە گریان بێ\n\n\nوەک یەک بنوێنێ بەهار و پایز\nدە با وەرزەکەم گەڵاڕێزان بێ"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "هیوا", "poem_description": "١٩٥٨", "poem_text": "هیوا لە ژینا ڕێ پیشاندەرمە\nوێڵ و ئاوارەم هەر ئەو ڕابەرمە\nبۆ لووتکەی بەرزیی پاڵ پێوەنەرمە\nبۆ شەڕی ژیان قەڵا و سوپەرمە\nخۆراکی گیان و توێشووی سەفەرمە\n\n\nبێ هیوا، ژیان: زیندانی تەنگە\nتاریک و نووتەک وەک شەوەزەنگە\n\n\nهیوا هەڵدێنێ چاوی خەوتنم\nئەبێتە مایە و هۆی سەرکەوتنم\nبە جووڵانەوەم، بە نەسرەوتنم\nبە هەڵسانەوەم لەپاش کەوتنم\n\n\nبێ هیوا، ژیان: وشک و بێ تامە\nبێ پاشە ڕۆژە، بێ سەرەنجامە\n\n\nتەنها بە هیوا دڵ ئەکرێتەوە\nدەروون زاخاوی پێ ئەدرێتەوە\nگیان ژەنگ و ژاری خۆی ئەسڕێتەوە\nورە و هێز جێگای زووی ئەگرێتەوە\nهەنگاو گرەوی پێ ئەبڕێتەوە\n\n\nبێ هیوا، ژیان: نائومێدییە\nڕەنجەڕۆیییە، نامرادییە\n\n\nهیوایە ساڕێژ ئەکا برینم\nئەسڕێ فرمێسکی چاوی گرینم\nگریان ئەگۆڕێ بە پێکەنینم\nخۆشی ئەخاتە دڵەی خەمگینم\nشەبەق ئەبەخشێ بە شەوی ژینم\n\n\nبێ هیوا، ژیان: پەست و ناخۆشە\nگوڕستانێکی مات و خامۆشە"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "هەستی من", "poem_description": "", "poem_text": "قسەی ئەو کەسەی لەناو دڵمایە\nگەر ژەهری ڕووتە هەمووی نۆش ئەکەم\n\n\nبەو سروەی یادەی کە لەگەڵمایە\nبڵێسەی سۆزی هەستم خۆش ئەکەم\n\n\nبەو بۆنە خۆشەی کە لە گوڵمایە\nئازاری دڕکم فەرامۆش ئەکەم\n\n\nبەوگڕە خۆشەی لە کەللەمایە\nهەموو شەوقێکی تر خامۆش ئەکەم\n\n\nوەکوو پەروانەی بێ پەروا، بێ دەنگ\nڕێ بۆ سووتانی جەرگم خۆش ئەکەم\n\n\nبادەی هیچ کەسێ مەستی نەکردم\nبە پیاڵەی مەستت خۆم سەرخۆش ئەکەم\n\n\nوەرە تەماشای ناخی دەروون کە\nگەر وائەزانی قسەی بۆش ئەکەم\n\n\nبەشیری پاکی خۆشەویستی تۆ\nساوای نازداری دڵم گۆش ئەکەم"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "هەستێکی پیرۆز", "poem_description": "", "poem_text": "دڵم وەک خونچە ئەگەشێتەوە\nوەک ئەستێرەی گەش ئەدرەوشێتەوە\n\n\nوەک گوڵ بە شەماڵ ئەشەکێتەوە\nوەک ساوای نازدار ئەخنێتەوە: \n\n\nهەر کەناو بە ناو چاو ئەدەم زاخاو\nبە «ژین و هیوا و شەفەق و هەتاو»\n\n\n«ژین» هاوار ئەکا: کورد نەمردووە\nژیانی ئەوێ چونکە زیندووە\n\n\nعومری لە ئەرکا بەسەر بردووە\nلەمەینەتیدا هەلێ کردووە\n\n\nبۆ ئەوەی بژی بەپێی دڵی خۆی: \nدەنگی ئەم «ژین»ە ڕابەرێکە بۆی\n\n\n«هیوا»ش خەریکە بە ڕۆژ و بە شەو\nکورد بۆ هیوای خۆی هەڵسێنێ لەخەو\n\n\nبەواتەی جوان و ڕەنجی ئەم و ئەو\nخەرمانی کومەڵ ئەکا شەن و کەو\n\n\nبەڵێ «هیوا»مان جێگەی هیوایە\nچونکە ئاوێتەی بیر و بڕوایە\n\n\n«شەفەق»یش مژدەی شەبەقی پێیە\nدەمەو بەیانی ناوشار و دێیە\n\n\nبۆ کاروانی کورد مەشخەڵی ڕێیە\nبەرەو قۆناخی جوان و بەجێیە\n\n\n«شەفەق» ڕوناکی بەری بەیانە\nڕۆشن کەرەوەی شەوی ژیانە\n\n\nدیارە دوای «شەفەق» نۆرەی «هەتاو»ە\nئەڵێ: تیشکی ڕۆژ وا بە ڕێگاوە، \n\n\nشەوگاری درێژ زۆری نەماوە\nڕوناکی گاڵی تاریکی داوە\n\n\nگۆڤاری «هەتاو» تیشکی چرایە\nبۆ «ژین» و «هیوا» و «شەفەق» برایە\n\n\nئەمانە بەهرەی «پێشکەوتن» مانن\nهۆی بوژاندنەوەی وێژە و زمانن\n\n\nمەشخەڵ هەڵگری ناو کوردستانن\nجێگەی شانازی نەوەی کوردانن\n\n\nبێ دەرد و بەڵاو گێرە و کێشەوە\nهەنگاوتان بنێن بەرەو پێشەوە\n\n***\n\nبابە گیان وێنەت لە ناو چوارچێوەی دڵی منایە\nشەپۆلی هەستی خۆشەویستی تۆ هیچ لە بن نایە\n\n\nساڵی هەزار و نۆسەد و پەنجا و هەشت بەجێت هێشتم\nماڵی سەیوانت لە ژێر سێبەری ئەرخەوانایە"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "یادی ئاوابوونێک", "poem_description": "", "poem_text": "ئەی چاوی یاد سەرنجێکی ئەوتۆم ئەوێ\nلە پاییزا بەهارێکی تیا دەرکەوێ\n\n\nبۆ گوڵزارێ بەدەروونی من مەبەستە\nبەهەشتێکی دڵگیری وێژە و هەڵبەستە\n\n\nباخچەیەکە لەجێی گوڵەباخ و شەوبۆ\nچەپکە گوڵی جوانی و هونەری گرتەخۆ\n\n\nنەورۆزێکە لە مەڵبەندی وێژەی کوردا\nلە کوێستانی لاساییدا سەری هەڵدا\n\n\nبۆنی خۆشی نوێ کەرەوەی هەمە چەشنە\nشەماڵی هەڵبەستی تازەی خستە شنە\n\n\nخووڕەی پڕ لە ئاوازی نوێی سەرچاوەکەی\nگەشە و ورشەی دا بە باخچە ڕازاوەکەی\n\n\nچاوی گێڕا بە «بەهەشت و یادگارا»! \nبەڕۆژانی خۆشەویستی و بە شەوگارا\n\n\nبە شەوانی گەشی وەک ڕۆژی ڕووناکا\nبە ڕۆژانی ڕەشی وەک شەوی خەمناکا\n\n\nمل کەچ نەبوو بوو پەرژینی چاو لێ کەری\nتا بتەنێ، وەک تان و پۆ، دەور و بەری\n\n\nبەهەشتێ بوو، پۆل بە پۆل، فریشتەی جوانی\nلەژێر سێبەری ئیلهاما بۆی ئەڕوانی\n\n\nلەبەر ئاوێنەی شەونمی قەتیس ماوا\nئەدوا لەگەڵ پەریی بە جوان ڕازاوا\n\n\nئەو جوانییەی لەسەر لقی ئەم سرووشتە\nتاکە گوڵێکی دەرکەوتووی ژوورووی گشتە\n\n\nژێر سێبەری زۆر درەختی ئەو بەهەشتە\nهەواری سەیران و گەشتە بۆ فریشتە\n\n***\n\nئەی چاوی یاد بە سەرنجی سۆز و تاسە\nوەک ناخی من، فرمێسک و هونەر بناسە\n\n\nئەو فرمێسکەی پاییز ئەیگۆڕێ بە باران\nبە ڕەهێڵەی گریەی ئاسمانی بەهاران\n\n\nهۆن هۆن دڵۆپی فرمێسکی وەفاداری\nلەچاوی ئەو هەڵبەستانەدا ئەبارێ\n\n\nبە هەناسەی ئاگرینی گڕی شیوەن\nزیاتر بڵێسەی ئەبەخشی بە بەهرە و فەن\n\n\nگڕە و دووکەڵی هەناسەی جگەرسووتاو\nفرمێسکی بێ بڕانەوەی ئەدا بە چاو\n\n\nبە گریانی وشک ئارەقی ڕەش و شین\nباخچەی هونەر پەروەردە بوو جوان و شیرین\n\n\nلەسەر دەستی فریشتەی شیعری بەسۆزا\nلە بەهاری بەهرە و هونەری پیرۆزا\n\n\nلەگەڵ بلبل لەگەڵ دەروێشی شمشاڵ ژەن\nپەریی هەڵبەست کەوتە سکاڵای پڕ لەفەن\n\n***\n\nئەی چاوی یاد بە سەرنجی بیرەوەری\nئەمەوێ پەی بە سرووشت و دەروون بەری\n\n\nئەو سروشتەی لە ئاوێنەی کوردستانا\nچاو ئەبڵەقە لە ڕاست دیمەنی جوان جوانا\n\n\nلە وڵاتی پەلکە زێڕینەی ئاسمانا\nلە گەشتنامەی قەرەداخ و هەورامانا\n\n\nبە وێنەی جوان و شیرینیی خەیاڵاوی\nنیگاری ئەوتۆی ئەکێشا، تەلیسماوی\n\n\nپەڕی هونەر، وەک وێنەکێشی بەهرەدار\nسروشتیی هەڵبەستیی جوانتر بوو لە بەهار\n\n\nچوار وەرزە باخچەی دەروونی پڕ بوو لە گوڵ\nپاراوی کارێزی هەستی بە قوڵەقوڵ\n\n\nتا ئەو دەمەی تیشکی چاوی کوژایەوە\nخونچە و چرۆی هەڵبەستی ئەگەشایەوە\n\n\nهەڵبەستی گەش بە تریفەی ئەو دەروونە\nخوڕ بوو: بە ئاوازی ئەو سەرچاوە ڕوونە\n\n\nدڕک با خۆی بە داری داخا هەڵواسێ\nپەڕی ئەو هەڵبەستانە پاییز ناناسێ\n\n\nئەی چاوی یاد! گەرمیی سەرنجێکم ئەوێ\nوەک «لاوک و پەیام» بڵێسەی سەرکەوێ\n\n\nبۆ ئاگرێ: مەشخەڵ خۆشی بای بڕوایە\nبۆ خەباتێ: ڕزگاری کوردی لە دوایە\n\n\nبۆ ئامانجێ: تابڵێی شیرین و بەرزە\nڕێی خەباتێ: کەوا پەرستنی فەرزە\n\n\nبۆ لاوکێ: ئەرخەوانیە وەک ئاسۆ\nبۆ پەیامێ: بۆتە خوێنی جەرگی پشکۆ\n\n\nورە و زاتێ: سەرچاوەی سەرسەختی کێوە\nلە مەرگیشا بزەی نەبەزینی لێوە\n\n\nبۆ هەنگاوێ: بە ڕێگەی شەوگاری دوورا\nڕۆیی بۆ ڕووناکی بە ئاگری سوورا\n\n\nبۆ ئارەقێ ڕژا بەسەر دڕک و داڵا\nبەسەر زامی ژیانی ناسۆر و تاڵا\n\n\nبۆ هەڵبەستێ، هەوێنی گەرمەی شۆڕش بوو\nبرووسکە و گرمەی ناڵینی پێش هێرش بوو\n\n\nبۆ بلبلێ: ون بووی دوا کۆچە نۆ ساڵە\nبەستەی شیعری لە گوێچکەی چەرخا زوڵاڵە\n\n\nهونەرمەدێ: تا هەڵبەست و نووسین مابێ\nئەستێرەی بەرزی لە تەما نقوم نابێ\n\n\nبۆ گۆرانێ کە تا ئەم دنیایە مابێ\nخۆری گەرمی بلیمەتیی ئاوا نابێ"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "یادی بیست ساڵەی کۆچی پیرەمێرد", "poem_description": "", "poem_text": "وا ئەی فریشتەی پیرۆزی سۆز و ئیلهامی هەڵبەست\nبۆ بیرەوەری بیست ساڵەی کۆچی پڕ پێستی مەبەست\n\n\nوەک جاری جاران، ئەمجارەش هانام هێنایە بەر تۆ\nبە شیعرێکی نوێ، یادی «پیرەمێرد» بخەینە ئەستۆ\n\n\nدە با فرمێسک لە پێڵوی چاوی ئەم یادە دوور بێ\nڕێی ئەو خەباتەی بە دڕکی ژێر پێی «پیرەمێرد» سوور بێ\n\n\nچونکە چاوی دڵ تا ئێستە زۆر جار گریانی دیوە\nهەر بەو ڕێگایەش کارێزی قووڵی بەهرەی تەقیوە\n\n\nئەو پیرەمێردەی کە لە نەورۆزی تەمەنی ژینا\nجۆش و خرۆش و نرکە و ناڵەی ئەو لە ڕاپەڕینا\n\n\nلە خوێن گەرمی یا، پشکۆی گەشاوەی کوورەی خەبات بوو\nبەشە هەوێنی بڕوای ئازادی گەل و وڵات بوو\n\n\nئەوبوو کاروانی شەهیدەکانی ئەلاوانەوە\nزنجیرە کێوی ئەم کوردستانەی ئەلەرانەوە\n\n\nنەک بەفرمێسک، بەڵکوو بە شیعری گەرمی خوێناوی\nبە بوومەلەرزەی شۆڕشی شیعر و گرمەی هەناوی\n\n\nئەوبوو ڕۆژنامەی ژین و ژیانی خستە ناوەوە\nجۆگەلەی ڕوون و گەشی هەڵئەگرت لەسەرچاوەوە\n\n\nبۆ گەشەی باخچەی وێژە و زمانی تەڕ و پاراومان\nبۆ سەر گوڵزاری بێ باخەوانی سیس و ژاکاومان\n\n\nئەوبوو هەڵگری چرای زانستی بۆ کوردەواری\nکەوتە شەڕ لەگەڵ سامی شەوگاری نەخوێندەواری\n\n\nخوێن و ئارەقی ڕەنج و تەقەلای ئەکرد بە نەوتی\nباخچەی زانستی زۆر گوڵی هیوای کرد بە دەسکەوتی\n\n\nئەوبوو هەڵبەستی «مەولەوی» خستە بەرگێکی نوێوە\nئەو کزە و سۆزەی ئەهات لەقرچەی دڵی توێ توێوە\n\n\nدەرگای ناسینی لەم مەڵبەندەوە لێ خستە سەرپشت\nلەسایەی دەمی پیرەمێردەوە کەوتە بەر گوێی گشت\n\n\nئەوبوو کە پەندی پێشینیانی کرد بەهۆنراوە\nدەریای ئەوپەندەی بەنووکی خامەی ئەو شڵەقاوە\n\n\nگیانی نەمریی کرد بەبەر تەرمی باوک و باپیرا\nتاچاوی خەیاڵ بڕ ئەکا شەپۆل ئەدا لەبیرا\n\n\nپەندی پیرەمێرد، وەک باخچەی شیعری سیس نابێ هەرگیز\nوەک بەهار وایە وەرزی هاوین و زستان و پاییز\n\n\nئەمڕۆ لە دوێنێ و بەیانی لەمڕۆ بۆنی خۆشترە\nڕۆژ لە دوای ڕۆژ و ساڵ لە دوای ساڵی بەرز و گەشترە\n\n\nئەو بوو کە ناوی سەدان شاعیری ئەژیانەوە\nسەرلەنوێ ژینی پێ بەخشینەوە بە ژیانەوە\n\n\nلەو لە بیر چوانەی ون بوون لە گۆشەی فەرامۆشیا\nوەک ڕۆژهەڵاتن لە ئاسۆی دووری کرد و کۆشییا\n\n\nگڕ و مەشخەڵی ئاگری نەورۆز لای گردی «یارە»\nبەزم و ئاهەنگی چارەکە چەرخی نەورۆزی دیارە\n\n\nبڵێسەی سۆز و هەستی دڵسۆزی ئەو بوو لەم ناوە\nوەک لووتکەی کێوی بڵندی کورد و پەیکەری «کاوە»\n\n\nئەوبوو سوارچاکی مەیدانی چیرۆک نووسینی کوردی\nپاڵەوانێتی ئەم کوردەی ئەنوان بە بیری وردی\n\n\nوەک «مەم و زین» و «دوانزە سوارەکەی مەریوان»ەکەی\nلە شانۆی ژینا، سەربەستی: چرا، کورد: پەروانەکەی\n\n\nئەو بوو سەربەستی ئافرەتی لەلا بەرز و بەڕێز بوو\nئەو دەمەی گورزی دێوی شەوەزەنگ قورس و بەهێز بوو\n\n\nزۆر بەتاسە بوو ئەمانە بێنە ڕیزی پیاوەوە\nوەک شێری بێشە، نرکەی «خاڵە» بوو کەوتە ناوەوە\n\n\nئەو بوو دێوانەی قەلەندەرخانەی دار عەسا بەدەست\nدەرون پەرست بوو دوشمنی گیانی ڕەواڵەت پەرست\n\n\nکەوڵ و پۆست نشین وەک «دەروێشەکەی گوڵی زرێبار»\nیەک ڕەنگ، یەک ئایین، لە فاک و فیکی هەلپەرست بێزار\n\n\nجا بلیمەتێ سەرمایەی ژینی ئەم سامانە بێ\nیان قەومی کوردێ دایک و باوکی ئەم ڕۆڵانە بێ\n\n\nچۆن هەوری مردن خۆری ژیانی ئەشارێتەوە\nچۆن بیرەوەری جگەرگۆشەی وای بیر ئەچێتەوە"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "یادی بێکەس", "poem_description": "", "poem_text": "ئەی فریشتەی هەڵبەستی ورد! \nمژدەبێ با لە تۆ و لە کورد\n\n\nیادی دە ساڵەی «بێکەس»ە\nئەو بێکەسەی کوردی کەسە\n\n\nئەو بێ کەسەی نەمردووە\nلەناو دەروونا زیندووە\n\n\nئەژی وەکوو شیعرەکانی\nبۆ خزمەتی کوردستانی\n\n***\n\nبێکەس لە دەوری ڕابردو\nبە گیانێکی لەخۆبوردو\n\n\nبە بڕوای ئاسنینەوە\nکەوتە شیعر هۆنینەوە\n\n\nشیعری چی؟ پشکۆی ئاگرە\nدلۆپی خوێنی شاعیرە\n\n\nشیعری «بیست وحەوت ساڵە»کەی\nکرد بە زمانی حاڵەکەی\n\n\nئەو دەمەی وەک بۆمبا تەقی\nڕووبەڕووی جەور و ناحەقی\n\n\nقسەی دلی خستە سەر لێو\nبێ ئەوەی سڵ بکا لە دێو\n\n\nووتی خاکم وێرانەیە\nژێر چەپوکەی بێگانەیە\n\n\nهوی ئیستعماری ئینگلیسە\nئەڵێی شەیتانی نەگریسە\n\n\nووتی: مایەی تۆ درۆیە\nهەر بۆ تاڵان و برۆیە\n\n\nئەی بەد ڕەوشت و کردەوە\nکورد چاوی نووستوی کردەوە\n\n\nئەزانێ تۆ داگیر کەری\nنایەوێ ژینی نۆکەری\n\n***\n\nبەم چەشنە شیعری گەرم و گوڕ\nڕون و ڕەوان وەک ئاوی خوڕ\n\n\nسوک و ئاسان و بێ گرێ\nبۆ سەر زمان ئەکەوتە ڕێ\n\n\nشیعری پڕ سۆز و تاسە بوو\nداخی دڵ و هەناسەبوو\n\n\nبیر و باوەڕ و وێنە بوو\nبۆ دەرونی ئاوێنە بوو\n\n\nهەموی هەوێن بوو بۆ خەبات\nبۆ ئازاد کردنی وڵات\n\n\nتەڕ و پاراو، بەتام و بۆ\nبۆ کورد ئەهاتە گفتوگۆ\n\n***\n\nئەی گیانی بێکەسی نەمر! \nئەی شاعیری مەشخەڵ هەڵگر\n\n\nئەی مامۆستای هەڵبەستی جوان\nڕاکشاوی گردی سەیوان\n\n\nئەی مشور خۆری قەومی کورد\nخۆشەویستی درشت و ورد\n\n\nهەرچەندە ئاویتەی گڵی\nتا ئەبەد نەخشی سەردڵی\n\n\nئەژی لەگەڵ سەرکتەوتنا\nلەگەڵ جووڵە و نەسرەوتنا\n\n\nلەگەڵ دڵسۆزی و پاکی یا\nلەگەڵ تیشکی ڕووناکی یا\n\n\nیادی تۆ نوێ ئەبیتەوە\nهەرگیز لەبیر ناچێتەوە"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "ئەوە پێرێ، ئەمە دوێنێ، بەڵام ئەمڕۆ", "poem_description": "", "poem_text": "ئەژدەهاکەکانی سەردەم! هەموو هەورەکانی مێژوو\nکۆ بوونەوە\nهەموو زام و\nبرینەکانی ڕابردوو\nهەرچی کۆن و نوێیە هەموو\nبە ناسۆریی ڕاست بوونەوە\nلە زۆر لاوە\nڕەهێڵەی باران و لافاو\nجێ پێی ستەم ئەشواتەوە\nلە زۆر لاوە\nهەوری ژان خۆی ئەخواتەوە\nبۆ دەمێ تەوژمی بەتاو\nتامەزرۆیە و\nتینووە بۆ ماچی هەتاو\nتا نەورۆزی ڕاستەقینە\nبۆ مرۆڤی ڕاستەقینە\nوەکوو خۆرێ لە ئاسۆوە\nپرشنگ ببەخشێ بە هیوای\nڕەنگاوڕەنگی\nهەزاران پەلکەزێڕینە"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "ئەی ئەسپەکەم پەلە بکە پەلە", "poem_description": "پارچە شیعرێکی «ڕەسوڵ هەمزاتۆف»ە", "poem_text": "ڕۆژێ سێ ئافرەت بەرێیان کردمیەکەمیان پشتی دا بە دیوارەکەوە و\nبێ ئەوەی سەر داخا وتی: \nئەگەر تۆ منت لەبیر بچێتەوە ناگریم\nدووەمیان لەبەر دەرگای ماڵەکە وەستا و\nکوننەیەکی پڕی پێ بوو\nگوێم لێ بوو وتی: \nبگەڕێرەوە بۆ لام، هیچ دوا مەکەوە\nسێیەمیان: هەناسەیەکی هەڵکێشا و هیچی نەوت. \nهەرکە لە شاخەکە پێچم کردەوە\nئەو شاخەی پارچە هەورێکی ئەرخەوانی دای پۆشیبوو\nیەکەمم بیرچوەوە\nلە پێچەکەی ترا، بە دەروونێکی ئاسوودەوە\nدووەمیشم بیرچووەوە\nفڕیم، سەدان ڕێگام کوتایەوە\nلەگەڵ ڕۆژگارا هاتم و چووم\nکە چی لەگەڵ ئەوەشدا نەمتوانی\nسێیەمیانم لەبیرچێتەوە\nکە ماچم کردبوو\nگەڕامەوە بۆ لوتکەکە\nیەکەمی نەگریسم دی لەسەر سەربانەکە\nچاوەڕێیە\nدووەمی ساویلکەش هاتە دەرەوە و\nبە کۆنە کوننەکەیەوە\nهات بە پیرمەوە\nکەچی سێیەم نەهات بۆ پێشوازیم\nلەگەڵ ئەوەشا هەتا دنیا دنیایە\nناتوانم لەبیرم بچێتەوە\nشەوانیش هەر خەو بەو سێیەمەوە ئەبینم\nکە ماچم کردووە"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "ئەی فریشتە", "poem_description": "", "poem_text": "ئەی فریشتەی خۆشەویستی! خۆشەویستی پاک و بێ گەرد\nکەوتومەتە تۆ پەرستی، \nلە ئاسمان بی یا لەسەر عەرد\nخۆشەویست\nئەتپەرستم\nبە تۆ مەستم\nبێ تۆ پەستم\nپرشنگی چاوە کاڵەکەت\nدڵم ڕووناک ئەکاتەوە\nبزەی سەر لێوە ئاڵەکەت\nگیانم زاخاو ئەداتەوە\nئەی بێ وێنە\nخۆت بنوێنە! \nبێ، بم دوێنە\nبم بزوێنە\nبەو چاوە جوانانە قەستەم\nبێ تۆ ژیانم ناخۆشە\nناخی ئەم دەروونە پەستەم\nبۆ ڕووناکی تۆ پەرۆشە\nپەریزادە\nدڵ بەر با دە\nزۆر ناشادە\nخەمی ڕادە\nهەرچەن شێوەی تۆ ئەبین\nلە جوانی تێر نابێ چاوم\nبەبێ تۆ شۆخی شیرینم\nگوڵێکی سیس و ژاکاوم\nبێ ڕەنگ و بۆ\nبێ گفتوگۆ\nبێ هاتوچۆ\nدەستەوئەژنۆ\nئەی فریشتە نازدارەکەم! \nتۆ چرای، من پەروانەتم\nئەی شۆخە وەفادارەکەم\nکوشتەی ئەو تیشکە جوانەتم\nهەتا ئەمرم\nتۆ پەروەرم\nنازت ئەگرم\nلەسەر سەرم"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "ئەی وێنە", "poem_description": "", "poem_text": "ئەی وێنە جوانەکەی دەستم! چۆن شنەی شەماڵ هێناتی؟ \nهەوێنی تازە هەڵبەستم، \nلای کام فریشتەوە هاتی؟ \nچی تۆی گەیان\nئارامی گیان\nبەهرەی ژیان\nسروەی بەیان\nخونچەی تازە بەهارەکە\nلە باخا جێگەت سەر چڵە\nئەستێرە پرشنگدارەکەم\nتۆی ڕۆشن کەری ئەم دڵە\nنووری چاوم\nتین و تاوم\nعومری لاوم\nتۆی هەناوم\nکۆرپەکەم، جگەرگۆشەکەم\nشەو و ڕۆژ دڵم لەلاتە\nبێچوی هێلانە خۆشەکەم\nچاوم ڕوونی تەماشاتە\nگوڵی باخم\nهۆی دەماخم\nشەو چراخم\nتۆی وەجانم\nسەرنجی بێ بڕانەوەت\nهەست و تاسەی خرۆشانم\nقسەی بێ لێو لەرانەوەت\nیادگاری ورووژانم\nیادی دێرین\nتاڵ و شیرین\nخەندە و گرین\nکەوتە لەرین\nگزنگی سەرکەلی بەختم\nشەوی تاریکم ڕاماڵە\nئاسان کەری دەردی سەختم\nدڵ هۆگری گڕوگاڵە\nئەی شێوە جوان\nبێرە زمان\nشنە و دووان\nبۆ ناخی گیان"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "بۆ شارە جوانەمەرگەکە", "poem_description": "", "poem_text": "کە باڵامبۆدەستی کردە مل شنروێ\nبەرامبەر کانی عاشقان\nبە ڕۆژ و بە شەو\nبێ ئەوەی چاو بچێتە خەو\nوەک پاسەوان\nدەستەو نەزەری شار وەستان\nنەیان ئەزانی ڕۆژێ دێ\nتەم و خەمێ دایان ئەگرێ\nبەسەر تەرمی هەزارانا\nتەرمی شاری خامۆشانا\nئەبێ بۆ کورد قڕان بگرین\nبۆ شاری خامۆشان بگرین\nلەپڕ بگرین \nبەخوڕ بگرین\nجاران، جاران\nجارانی زوو\nوام ئەزانی\nبەدەس شەڕ فرۆشانەوە\nتاک و تەرا، لێرە و لەوێ\nهەر مرۆڤ جوانەمەرگ ئەبێ\nخەیاڵ، ئەو خەیاڵەی نەبوو\nشاریش، گەورە بێ، یان بچووک\nبە بروسکەی تاوانباران\nستەمکاران\nوەک مرۆڤ جوانەمەرگ ئەبێ\nهێرۆشیما و ناکازاکی\nلە دوورەوە\nبەدەم ناڵەی ئەتۆمەوە\nهاواریان کرد! \nخوێن خۆرە مرۆڤ خۆرەکان\nچڵێسە تێر نەخۆرەکان\nبازرگانە فاشیستەکان\nقاسە و گیرفان پەرستەکان\nبە خوێنی ئێمە سەرخۆشن\nشەڕ فرۆشن\nخوێن ئەنۆشن\nچاوسوور و ئەتۆم هاوێژن\nژەهری زۆر و ستەم ڕێژن\nئێمەیان کرد بە گۆڕستان\nبۆ هەزاران هەزار ئینسان\nجاران، جاران، \nجارانی زوو\nوام ئەزانی ژەهر و دەرمان\nبۆیە هەیە\nبۆیە ئەو داهێنانەیە\nبۆ بزە و بۆ گەشەی ئینسان\nئەوەش کە مار و مێرووە\nمێش و مەگەزی زیندووە\nمرۆڤ ژەهری بۆ ڕشتووە\nکە چی هەڵەبجەی جوانەمەرگ\nبەدەم گیانەڵاوە وتی: \nلە نەورۆزا\nلە کوردستانی بێ ناز و\nدڵ شکاوا\nلە هەڵبجەی چەپکەگوڵی\nلەمێژە سیس و ژاکاوا\nبۆمبارانی ژەهر و دەرمان\nبە هەزاران مەرگی باران\nبە هەزاران جەرگی تاران\nلەناو دۆزەخی ستەمدا\nلە گلار و پاشەرۆکی\nساڵانی چەرخی بیستەمدا\nمن لێرەوە چاوم لێیە\nمریەم دوو گلێنەی پێیە\nدوو چرۆی وا بە کۆڵەوە\nدەمی ناوەتە خۆڵەوە\nخۆی وەریوە و چرۆ سووتاو\nدەم ئەگێڕێ بۆ قومێ شیر\nبۆ چۆڕێ ئاو\nفریشتەیە و شپرزەیە\nبینایی نوستووی بێشکەیە\nلانکی وا بە کۆڵەوە\nبە تەپ و تۆزی خۆڵەوە\nهەر کە سەر خۆی کەوتۆتەوە\nنەیزانیوە\nلە دۆزەخی ئەو ڕێگەیە\nجەرگەکەی لێ بەر بۆتەوە\nخەستەخانە\nپیرە خدرە و میوانە\nبەدەم هەناسە و تاسەوە\nبەدیار چاوی نەناسەوە\nوتی تازە بۆ چی بژیم؟ \nبۆ کڵۆڵیم، چارەڕەشیم\nباخەوانی شەش باخچەنیم؟ \nکوا کێ وتی لەم وڵاتە\nبەرهەمی یەکسانی قاتە\nتەماشا تابلۆی ئەم شارە\nتەرم و لاشەی بە هەزارە\nلە هەموو ڕەنگ\nلە هەموو دەنگ\nئەگەر مرۆڤە، گەر ئاژەڵ\nسەرانسەر تێکەڵن، تێکەڵ\nگشت لە مردنا یەکسانن\nیەک بەهان و یەک بایەخن\nبەبێ ئەوەی پێ بزانن \nکە چەڕە دووکەڵی ژەهر \nلە جێی هەوری باراناوی\nڕشماڵی مردنی هەڵدا \nبە سەر شار و دەشت و دەردا \nوەک ڕەهێڵە \nلە یەک تاوا \nمردنی نیو دەقیقەیی\nپۆل پۆل مرۆڤی کورد باری\nبە چەند چرکەیەک چی ئەکرێ\nچی گیاندارە ئەبێ بمرێ\nبە دیار زەقەی چاوی هەرچی\nبنکە و دەزگای ئینسان هەیە\nهەر چی کەوا ئەنجومەن و \nدەستەی نێو دەوڵەتان هەیە\nبە بەر چاوی چی ئایین و\nچی فەلسەفە و ویژدان هەیە \nچی ئینجیل و قورئان هەیە\nمەسیحی و موسوڵمان هەیە\nجاران نالی\nبۆ «حەبیبە» و\nبۆ خاک و خۆڵ شیعری ئەوت\nیان مەولەوی\nبۆ مەرگی «عەنبەر خاتوون»ی\nبەخوڕ فرمێسکی شیعری ڕشت\nخۆ «کەمالی»\nبۆ ئەحمەد موختاریی شاعیر\nدڵۆپە ئەشکێ بوو درشت\nدوێنێ گۆران\nبۆ «هیوا»ی جگەرگۆشەی و\n«ساوای بێ دایک» چی نەوت\nبەڵام شاعیری کورد ئەمڕۆ\nئەبێ پرسەی شیعری گەرم\nنە وەک بۆ تاقە ئینسانێ\nبۆ گەڵاڕێزانی مرۆڤ\nمرۆڤی کورد\nبەم بەهارە\nبۆ وەرزی خەزانێ دانێ \nبۆ وەرزی خەزانێ دانێ"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "بۆ شارەکەم", "poem_description": "١٩٨٧", "poem_text": "ئەی شارەکەم! نازانم تۆ\nتینووی خوێن و تاسەی منی\nیان من تامەزرۆی خاکتم؟ \nبۆیە هەرچەن شەوی ژینم\nلێ تاریک و شەوەزەنگ بێ\nشیلەی تەمەنی شیرینم\nلە خەما، پڕ ژار و ژەنگ بێ\nخۆشەویستی نێوانمان\nهیچ نایەوێ، لە تۆ دوور بم\nهیچ نایەڵێ، وەک باڵدارێ\nتەریوی ئەو دیو سنوور بم\n\n***\nئەی شارەکەم! کە لە شاعیرێکیان پرسی: \nچۆنە عیشق و خۆشەویستی\nپاریست کردۆتە خولیا؟ ! \nچۆنە وا نایگۆڕیتەوە\nبە هەموو شارانی دنیا؟ ! \nلەبەر ئەوەی کە زیندووە\nبزێو و سەر بە گێچەڵ و نەمر بووە\n\n***\nسلێمانی! منیش لە ئاسۆی ناخەوە\nبەگوێی تۆدا ئەچرپێنم تا بمێنم\nخوێنم شاری وەک تۆی ئەوێ\nدڵم یاری وەک تۆی ئەوێ\nبلبلی سۆز و کەڵکەڵەم، \nهەر بەهاری وەک تۆی ئەوێ\nهەر هەواری وەک تۆی ئەوێ"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "بۆ شەدە", "poem_description": "", "poem_text": "لە پاییزی هەشتا و هەشتابەدەم شەپۆلی تاسەوە\n«سروە»، «شەدە»ی هێنایەوە\nیەکەم شەو بوو گەشایەوە\nلەو باخەوە\nیەکەم شەو بوو کرایەوە\nبە دیاریی بابە و دایەوە\nبە چەپکێ مام و خاڵەوە\nشەدە ڕووی کردە ماڵەوە \n\n***\nچاوی گێڕاماڵێکی بێ مناڵی دی\nبێ بزە و گروگاڵی دی\nکە ژووری دی، کە هۆڵی دی\nهێلانەی چۆڵ و هۆڵی دی\nنە بێشکەیە و نە ساوایە\nدەنگی گریانی لێ نایە\n\n***\nبەبێ دەنگی هاواری کرد: من نۆبەرەم\nئەو نەفەرەم\nخۆشەویستی و نازم هەیە\nگریانی من جریوەیە\nچەن چکۆلەم، هێندە گەورەم\nمەڕواننە جورم و شێوەم\nتێکدەری بەرنامەی ئێوەم\nهەر بە تەنها بۆ من ئەلوێ\nکە شەو گریام هیچ کەس نەنوێ\nدە بمناسن\nبەبێ من بۆ هیچ کوێ ناچن\n\n***\nتۆش ئەی شەدە بچکۆلەکەبە وێنەی بەچکە چۆلەکە\nگوڵە تازە گەشۆلەکە\nبجریوێنە\nگەش بنوێنە\nخۆشەویستمان بدوێنە\nلە بێشکە و جۆلانەی نازا\nسۆزی ئێمە و خۆت ڕاژێنە\nئەمڕۆ سبەی گڕوگاڵ کە\nهێلانەکەت زۆرتر قاڵ کە\nگفە و بڤە و زەردەخەنە\nبەسەرمانا بکەن شنە\nهەرچی ماڵێ بێ منداڵە\nبا شیرینیش بێ هەر تاڵە\nبەخێر هاتی سەرچاومان\nسۆزەی جەرگ و هەناومان"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "بۆ عەزیز نەسین", "poem_description": "پێشکەشە بە د. «کەمال مەزهەر»ی مێژوونووس و دۆستی دێرین کە ئیلهامی ئەم شیعرەی پێ بەخشیم", "poem_text": "١عەزیز نەسین! \nئەی مامۆستای بەهرەی نووسین\nبە دەست و قەڵەمی ڕەنگین\nبە چیرۆک و بە ڕۆمانی\nبەپێز و پیرۆز و سەنگین\nبە تەوس و تەشەر و تانە و\nپلار و بزماری ژەنگین\nدڵ و قەڵای زۆردارانت\nخستۆتە سەر لەرە و لەرزین\nهەژارانیش هەوێنی تۆن\nبۆ بەرهەم و بەهرە و بەخشین\n\n٢\nعەزیز نەسین! \nئەی مرۆڤە کەم وێنەکەی\nڕووی سەرزەمین\nئەگەرچی جێی بەراورد و\nپرس نییە\nلێم مەگرە گەر بێت و بڵێم\nبۆمان هەیە کە بپرسین\nعەزیز نەسین! \nتۆش ئەژیت و پارەدارە -\nچاوچنۆکەکانیش ئەژین\n\n٣\nعەزیز نەسین! \nئەی ئازیزی تورکی\nنزیک و دراوسێ\nئێمەی کوردیش\nلە خەرمانی بەرهەمتەوە\nلە هەڵوێستی سەرجەمتەوە\nلە پرشنگی سەردەمتەوە\nوەکووو گەلانی سەرزەمین\nلەمێژەوە، عەزیز نەسین\nئێمەی کوردیش تۆ ئەناسین\nنەک هەر ناسین\nبەڵکوو تۆ و ئەوانەی وەک تۆن\nلە ناخمانا\nلە قەڵەم و زمانمانا\nبۆ پێ نازین\nمایەی سەربەرزی و شانازین\n\n٤\nعەزیز نەسین! \nوەکوو ئێمە تۆ ئەناسین\nتۆش دەمێکە کورد ئەناسی\nبێ وەفا نین\nخاوەن مافی ناڕەوا نین\nبەش خوراون\nهەر خوراون\nتۆش بۆیە واها تیتە دەنگ\nتا گورگەکان بکەی بە پەنگ\n\n٥\nعەزیز نەسین! \nلەم شارەوە\nلەم نەورۆز و بەهارەوە\nلەجیاتی چەپکە نێرگسێ\nبۆ تۆی نزیک و دراوسێ\nلە کوردی وەفادارەوە\nوەک شاعیرێ\nوشەی هەستم بۆ تۆ چنی\nچونکە خۆشەویستی منی\nئەم شیعرەم بۆ بەڕێ کردی\nلەبەر ئەوەی\nخەمخۆرێکی گەورەی کوردی"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "بۆ چاوە گەشەکانی دێرین", "poem_description": "", "poem_text": "برای من و باوکی دێرین! چاک ئەزانم\nلەو ڕۆژەوە کە گلاوی\nکە گردە نشین کراوی\nکە کەوتویتە بەر شەپۆلی تیژی ژیان\nلە قەڵبەزەی پێکەنینەوە بۆ گریان\nئاگام لێیە دڵت تەنگە\nخەم وەک شارە زەردەواڵە\nلەناخی تۆ ورووژاوە\nویزە ویز و ژاوە ژاوە\nڕۆژی ڕووناک شەوە زەنگە\nژیانێکی تفت و تاڵە\nبەڵام... بەڵام\nکاکی برام! \nچاوم لێیە\nورەی تۆی بەسەردا زاڵە\nهەر کە سیمات ئەخوێنمەوە\nچەشنە زاتێ ئەبینمەوە\nئەڵێ: دەرفەتی ژینەکەم\nتەمەنە زۆر شیرینەکەم\nبا کەمیش بێ\nبا خەمیش بێ\nپشت بە بیرم، بە هیواکەم\nئەو بەفر بێ، من چیاکەم\nئەڵێ: هەوێنی ئەم ژینە\nورە و کێشە و نەبەزینە\nدڕکی یەئس و نائومێدی\nپێشێل ئەکەم\nئەبێ بژیم، ئەبێ بژیم\nبۆ وەفای وەفا شیرینم\nبۆ چاوی گەشی دێرینم"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "بۆ چی نابێ", "poem_description": "", "poem_text": "نازدارەکەمگەر نەختێ گوێ ڕاگری لێم\nپێی لێ ئەنێم\nخۆم خۆش ئەوێ\nهەرگیزاوهەرگیز نامەوێ\nمۆمی داگیرساوی ژینم\nبتوێتەوە\nهیچ حەز ناکەم\nپشکۆی خۆزگە و خەو بینینم\nبکوژێتەوە\nخواپەرست بم، لە خوا زیاتر\nخۆم خۆش ئەوێ\nئەگەر دنیا پەرستیش بم\nزۆر زۆر لەم دنیایە زیاتر\nخۆم خۆش ئەوێ\nئەزانی بۆ نازدارەکەم\nئەوەندە من خۆم خۆش ئەوێ\nلەبەر تۆیە، تۆم خۆش ئەوێ: \nپەیکەری خۆشەویستی بم\nبۆ چی نابێ\nتا ئەم دنیایە دنیا بێ\nهەر بمێنم\nهەر بمێنم\nهەر بمێنم"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "بۆ ژێوار", "poem_description": "", "poem_text": "کە ژێوار بوو، کۆتایی وەرزی بەهار بوو\nوەکوو بەچکە چۆلەکەیەک\nبە جووکە و گڕوگاڵەوە\nبە شنەی بای شەماڵەوە\nوێڵی باخچەی سەرچنار بوو\n\n***\nوەک ماسییە بچکۆلەیەکلەم گۆلەوە، لەو گۆلەوە\nبەدەم هاژە و شەپۆلەوە\nفێرە مەلەی ناو ڕووبار بوو\n\n***\nکە ژێوار بوولە باخچەکەی پیت و فەڕا\n«نۆبەرەی شیرینی دار» بوو\nلە نەوبەهاری تاسەدا\nگوڵێکی سەرلق دیار بوو\nلە هێلانەی گەرمیی نازا\nکۆرپەلەیێکی نازدار بوو\n\n***\nکە ژێوار بووتەنیایی پێ ڕەوایەوە\nهێلانەی پێ کرایەوە\nزۆر کانیاوی وشک و تینووی\nهەناوی پێ ژیایەوە\nچەن دڵ و چاوی شەکەتی\nبە بزە پێ حەسایەوە\nمنیش، وەک باخەوانەکان\nهەست و نەستم بەو نەمامە\nچاوە ڕوونی بۆ مایەوە\nباخچەی سۆزی خۆشەویستیم\nبەهەشتی مناڵ پەرستیم\nوەکوو نێرگس، وەکوو ناز ناز\nپەڵە پەڵە گەشایەوە"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "بیگریەنە و خەمتی بەرێ", "poem_description": "", "poem_text": "١کە خەم ببێتە هەوێنی مەیاندنی شیعرێکی من\nلەناخەوە\nئاوێنەیەک دروست ئەبێ\nوێنەی خۆم و ئەو کەسانەی تیا ئەبینم\nکە وەک منن\n\n٢\nزوو شاعیرێ هاواری کرد: \nباخچەی سەوزی ئەم ژیانە\nئەم تەمەنە\nهەناسەکەی هێجگار کورتە\nبەشی خۆشەویستی ناکا\nمن تێ ناگەم، چۆن مرۆڤ\nبەختی ڕق و کینەی ئەکەن\nمنیش ئەڵێم: \nبەشی خۆشی و شادی ناکا\nچۆنە بە گڕەی پەژارە\nبە بڵێسەی خەم و خەفەت\nلە جێی بزە و گەشانەوە\nئەیژاکێنن، \nئەیسوتێنن؟ ! \n\n٣\nلە باخێکا، \nخونچەیەک لەبەر خۆیەوە\nگوێم لێ بوو بە چرپە وتی: \nنە زیاتریش\nدڵم تەنگە\nئەگەرچی کورتە تەمەنم\nناشادم و پێ ناکەنم\nکە چی کە شنەی شەماڵی\nسەرلەبەیانی هەڵی کرد\nگرێی دڵی کرایەوە\nبە بزەوە گەشایەوە\nبوو بە گوڵ و\nهەر پێکەنی... هەرپێکەنی\nهەتاکوو سەری نایەوە\n\n٤\nتۆش ئەی مرۆڤ! \nئەی مرۆڤە ساکارەکە\nئەگەر ڕەشەبا هەڵی کرد\nبا گێژەڵووکەشی پێ بێ\nچاو لێک مەنێ\nبیکەرەوە، بیکەرەوە\nبا کوێر نەبێ\nئەگەر خەمێ، گەر گریانێ\nیەخەی گرتی لە چەقی ڕێ\nبیگریەنە و خەمتی بەرێ"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "بەستەی جەنگاوەرێکی نەناسراو", "poem_description": "", "poem_text": "هاتووم، هاتووملەو ڕۆژەوە لە دایک بووم\nهەست ناکەم شەکەت و ماندوم\nمرۆڤێکم\nکتێبی تەمەن درێژیم، \nبێ پێشەکی و سەرەتایە\nلەو شەوەوە\nکە کۆمەڵ لەسەر دنیایە\nتارمایی منی هەر تیایە، \nدەریایەکم\nشەپۆلم، کەنارم، ناخم\nبێ سنوورە و لەبن نایە\nدرەختێکم\nگەشە و ڕەونەقی سەوزاییم\nکەی لە پێوانەی وەرزایە؟ ! \nنەک هەر دیوی بەرچاو کەوتووم\nسەوزی و بەرزی لە هەورایە\nتەنانەت ڕەگ و ڕیشەشم\nهەر لق و پۆپ و گەڵایە\nلە گەرمەی گەڵاڕێزانا، \nگۆپکە و چرۆم لە جۆشایە\nڕێبوارێکم\nبەسەر هەورازی تووترکا\nهەڵئەگەڕێم\nبەڕێی کاکێشانی دڕکا\nهەنگاو ئەنێم\nبە ڕێگادا\nگۆماوی خوێن بەجێ دێڵم\nلە دنیادا\nبەشوێن مەبەستێکا وێڵم\nچەندان خاوەنی تاتەشۆر\nبەرۆکیان ئەگرتم بە زۆر\nگۆڕ هەڵکەنانی زەبر و زەنگ\nلێیان هێنامە ژار و ژەنگ\nنە خاوەن گۆڕ، نە تاتەشۆر\nتوانییان من بنێنە گۆڕ\nهاتووم، هاتووم\nلەو ڕۆژەوە، لە دایک بووم\nڕووبارێکم ڕاناوەستم\nڕاپێچ ئەکەم بەرهەڵستم\nکاروانێکم\nچەتە و جەردەهای جۆر بە جۆر\nڕێیان پێ ئەگرتم بە زۆر\nگوللەیان، وەک لێزمەی باران\nبەسەر منا دائەباران\nلە سەد لاوە زامار ئەبووم\nلە دەریای خوێنا دیار ئەبووم\nسەر و جەرگ و دڵ و سەرسنگ\nسەرانسەر ئەبوو بە بێژنگ\nکە چی نەک هەر نەئەمردم\nبەڵکوو بەناو\nدۆزەخی گوللەدا ڕائەبووردم\nکە ئەیاندیم ڕاناوەستم\nجا ناتۆرەی جنۆکەیان شوێن ئەخستم\nجار جار ئەیان کردم بە دێو\nوەک شێت و هار\nیان دڕندەی پەروەردەی کێو\nمنیان زیندە بەچاڵ ئەکرد\nلە ئاگرا\nمنیان بە «کۆی زوخاڵ» ئەکرد\nبەو هەموو خاک و خۆڵەوە\nچاڵم ئەگرت بە کۆڵەوە\nوەک سەمەندەر\nلە پشکۆ هێلانەم ئەکرد\nلە مردنا\nژیانی خۆم بەسەر ئەبرد\nبەو هەوێنی بڕوامەوە\nبە خۆم و بە هیوامەوە\nهەر نەمردم، هەر مامەوە\nنەتوامەوە\nتا موعجیزەی بوونم سەپاند\nڕەنگ و ڕیشەی درەختەکەم\nتابلۆی ژیانە سەختەکەم\nبەدوا سەدەی بیستەم گەیاند\nجا هەنگاوی بوون و خەبات\nبە خوێنی ناو ڕەگی پشکۆ\nنەبێ، بە چی تر بەر ئەدات؟ ! \nئەگەر بەرەو ئەگەر سێبەر\nئەبێ ئەمڕۆ کە بێتە بەر\nئەبێ گرمە و ناڵەی هەوری -\nبەهاری تێکۆشانەکەم\nلە سەرانسەری دنیادا\nدەنگێکی ئەوتۆ باتەوە\nبە چەخماخەی هەڵسانەکەم\nبوومەلەرزە بخاتەوە\nکورد بە بۆنی گوڵی مەبەست\nچاوی ئۆخەی ڕوون کاتەوە\nبە خوێنی جوانەمەرگەکان\nپەڵەی دیلی بشواتەوە\nگرەو لە ڕۆژگاری ڕەش\nبباتەوە، بباتەوە"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "بەستەیەک بۆ هەژاری", "poem_description": "شیعری پاپلیۆ نیرۆدایە", "poem_text": "ئەی هەژاریلەو کاتەوە لە دایک بووم\nبەدوامەوەی\nلە کلۆری درەختەوە\nزستانی سارد و سەختەوە\nچاوی زەقت تێ بڕیوم\nلە کەلەبەر و کونەوە\nهەموو شەوێ\nتەق تەقی کلیل و کڵۆم\nناوەکەی تۆ ئەهێنێ بۆم\nلەگەڵ نیشان و ڕەگەزتا\nدیمەنی خوێدانی شکاو\nجلوبەرگی کۆن و دڕاو\nشڕیی پێڵاو\nسڵ کردنی پێ بەخشیووم\nهەر لە پارێزی منا بووی\nبە کەڵبە تێر نەخۆرەکەت\nبە چاوانی برسیتەوە\nدەمی خۆڵەمێشیتەوە\nجل ئەدڕێنی\nدار ئەشکێنی\nئێسقان و خوێن ئەپروێنی\nلێرە و لەوێ بەدوامەوە\nوەکوو سێبەر\nلە کۆڵان و شەقامەوە\nلەو کاتەوە لە دایک بووم\nلە ژوورە بچکۆلەکەمدا\nلە گوزەردا\nتۆم ئەدی چیچکەت کردووە\nچاوەڕێم بووی\nکە پەردەی تەختەی نووستووم\nلە ئوتێلێکدا لا ئەدا\nلە ڕۆژانی گەنجێتیما\nلەجێی بۆن و بەرامبەری گوڵ\nفیشکەی دەمی سڕت بووە\nئەی هەژاری! \nشوێنم کەوتی\nلە سەکەنە و خەستەخانە\nلە سەردەمی ئاشتی و شەڕا\nهەر کە من نەخۆش ئەکەوتم\nتەق تەق لە دەرگایان ئەدام\nبەڵام ئەوەی ئەهاتە لام\nپزیشکی دەردەکەم نەبوو\nبەڵکوو تۆ بووی ئەی هەژاری\nکە ئەهاتیتەوە بۆ لام\nشتەکانت فڕێ ئەدام\nبۆ چەقی ڕێگاوبانەکان\nکە پیاوەکان\nپێیان ئەکرد بەردە باران\nتۆشم ئەدی چەن دەستوبرد\nبەو پەڕی ڕق و قینەوە\nلە شتی فەرامۆش کراو\nلە چەقی ڕێ و بەربارانا\nتەختێکی ڕزیوت ئەکرد\nسەرپەرشتیت ئەکرد ورد ورد\nسەرپەشتی هەژارەکان\nئەمدی کەچۆن دەفری دوایی\nئەکەی بە تاجی پاشایی\nئێستاش ئەمە تا منم من\nئەی هەژاری! \nکە پیشەمە شوێن تۆ کەوتن\nتۆ دڵڕەق بووی\nبۆیە منیش وا دڵڕەقم\nئەمبینی گۆرانی ئەڵێم\nلەگەڵ هەموو هەژارێکا\nتۆ گۆرانیی من ئەبیسی\nلەژێر پەردەی گشت تەختێکا\nلە خەستەخانەی ستەما\nگۆرانییەکەی من ئەبیسی\nئەی هەژاری! \nتاکوو مابم\nهیچ دەس بەرداری تۆ نابم\nلە چوار لاوە ڕاوت ئەکەم\nئابڵووقەی مردنت ئەدەم\nئەتکەم بە نیشانی تیرم\nئەتکەم بە دیل و یەخسیرم\nنینۆکەکانت ئەشکێنم\nکەڵبەت یەک یەک دەرئەهێنم\nلەناو دەریای ڕاوکارانا\nلە گشت شوێنێ\nلە قوڵایی کانەکانا\nلە هەرجێیە\nپیاوی لێیە\nکەوا ئارەقی ڕەش و شین\nلەناو چاوان ئەسڕنەوە\nشیعری منەو ئەیڵێنەوە\nدەستی سپی و دیارین ئێمە\nهەموو ڕۆژێ\nلەگەڵ کرێکاری چنین\nنان ئەبەخشین\nبەگشت نانەواخانەکان\nئەی هەژاری! \nتۆ لە کوێ بی\nگۆرانیم بەرز ئەبێتەوە\nژیانی من ئەژێتەوە\nخوێنەکەم بە قوڵپی خەبات\nئاڵای زەردی تۆ لا ئەبات\nشاعیری کۆنی ڕابردوو\nتۆی زۆر بەلاوە پیرۆز بوو\nنەمر بووی، تۆی لەلا، چاک بوو\nدووکەڵی لەلا خۆراک بوو\nتاکوو سەردەمیان بەسەر چوو\nبەڵام وا من\nبە ئاگری شیعر و وتن\nتەخت و بەختت ئەسوتێنم\nلە پاپۆڕێکت ئەخزێنم\nمن و ئەوانەی وەک منن\nزۆر داخ لە دڵ و دوژمنن\nبە دەردێکی ئەوتۆت ئەبەین\nوەها شار بەدەرت ئەکەین\nلەم ئەرزە جێت نەبێتەوە\nفڕێت ئەدەینە مانگەوە\nتا لەوێوە\nوەک بەندییەکی سارد و سڕ\nسەرنج دەی بە چاوێکەوە\nبۆ ئەو نان و هێشوانەی\nدنیای سبەی ئەگرنەوە"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "تاسەی نامەیەک", "poem_description": "١٩٩٠", "poem_text": "ئارۆ! ئارۆ! هەرکە نامە بەسۆزەکەت\nوەکوو کۆترێکی ماڵی\nبەسەر دەشت و دەر و کێوا\nبەسەر هەوراز و نشێوا\nفڕی و دای لە شەققەی باڵی\nڕێگایەکی دووری پێوا\nبە گیانی وەک فریشتەوە\nهەر هات و هات\nبە گمەگم\nلای هێلانەکە نیشتەوە\nئێمەی تینوو بۆ هەواڵێ\nوەک خاک و خۆڵی شارەزوور\nلەبەر قرچە قرچی خۆرا\nبۆ گەواڵە هەورێکی دوور\nبۆ شنەیە، بۆ شەماڵێ\nبۆ بارانێ\nبۆ گەشەی جاری جارانێ\nبزەی لێوی بەهارانێ\nئارۆ! ئارۆ! \nبۆ ئێمە، ئێمەی تامەزرۆ\nنامەکەت ئەو بارانە بوو\nگەشەی جاری جارانە بوو\nبزەی ئەو بەهارانە بوو\n\n***\nلێم ئەپرسیبێ دەنگیی تۆ ئەم ترسێنێ\nبۆم ئەنووسی\nگێژەڵووکەی سەختی دووری\nئەم هەژێنێ\nلە بێ دەنگیم هیچ مەترسە\nسەرسەختی من ڕۆژی ماوە\nخۆت ئەمناسی\nگەرچی پیری تێم ئاڵاوە\nوزەم گەرمە، ورەم لاوە\nتۆش ئارۆ گیان! \nوەکوو کاکەی ئاوارەمان\nلە ئاسۆگەی ئارامەوە\nگێژەڵووکە ڕابماڵە\nئەو گەوهەرەی من ئەیناسم\nگەرچی بۆ دەریای غەریبی\nبێ ئەزموون و کرچ و کاڵە\nوەک ساڵ، وەک تەمەن مناڵە\nپێوانەی تەمەن ژیری بێ\n- بەسەر دڕک و داڵی خەمی -\nدووری و دابڕانا زاڵە\nوەکوو کاکۆ\nوەک هەزاران جگەرگۆشەی\nوڵاتی بەفر و نێگس و\nنەورۆزی پڕ لە گوڵاڵە\nئارۆ! ئارۆ! \nهاکا زانیت لە تاوانا\nلەگەڵ گڕی جگەرمانا\nئێمەش دامان لە شەققەی باڵ\nبەرەو دنیای خەون و خەیاڵ\nبەرەو هێلانەکەی «سانا»"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "تۆ ئەو تۆیەی", "poem_description": "", "poem_text": "کە بێ دەنگم، وا نەزانی ڕۆژانی زوو\nژیلەمۆ بووم\nنەپشکۆ بووم\nهێدی، هێدی، سارد بوومەوە و\nئێستە مشتێ، خۆڵەمێشی سارد و سڕم\n\n***\nکە بێ دەنگمواتێ نەگەی، سۆزی جاران\nوەکوو بەچکە چۆلەکەیەک\nلەبەر تۆف و کڕێوەدا\nزمانی لە گۆ کەوتوە و\nکەسیرەیە و، جریوەی لە بیر چۆتەوە\n\n***\nکە بێ دەنگموای بۆ نەچی، هەستی گەرمم\nلەبەر گێژەڵووکەی ئازار\nپلە پووشێکی پایزە و\nبەدەم ڕەشەبای تووڕەوە\nبێ ئارام و بێ ئۆقرەیە و\nجێ چییە بە خۆی ناگرێ\n\n***\nکە بێ دەنگمگومان نەکەی\nدرەختی یاد و مەیلی تۆ\nگەڵاکانی هەڵوەریبێ و\nجارێکی تر\nچرۆ لە ئامێزی نەگرێ و\nئیتر سەوز نەبێتەوە\n\n***\nکە بێ دەنگمدڵنیا بە بێ دەنگی من\nدەنگە، دەنگە\nئەزانێ بۆ؟ ! \nچونکە سۆز و\nچونکە هەستی ڕاستەقینەم\nپشکۆیەکە\nهەرگیز بە ژیلەمۆ نابێ\nخۆشەویستیم، باڵدارێکە\nبە هیچ هێزێ\nکەسیرە و دەستەمۆ نابێ\nیاد و بیرەوەریم بۆ تۆ\nدرەختێکە\nهەمیشە هەر گەش و سەوزە و\nبێ نەمام و بەبێ گۆپکە و\nبەبێ بزەی چرۆ نابێ\nتۆ ئەو تۆیەی\nئەو گەوهەرەی\nوەختە بڵێم... \nهیچ گەوهەرێ بە تۆ نابێ"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "دەزانی بۆ", "poem_description": "", "poem_text": "من وەک تۆ نیمپەرت و پەرێشانم، کۆ نیم: \nدانیشتووم و کە چی دەڕۆم\nمرۆڤێکی چەن سەرەڕۆم\nدەرۆم و کە چی وەستاوم\nڕێبوارێکی بێ هەنگاوم\nبە هەورازا\nبە نشێوا\nهەڵدەگەڕێم\nدادەگەڕێم\nبەڕێی خەیاڵا خۆش ڕەوتم\nکڵپە و گڕێکی نەسرەوتم\nبەربوومەتە گیانی بزێو\nگیانی بێ ئۆقرە و ئارامم\nگیانی تامەزرۆ و ناکامم\nدرەختێکم\nهەرچی لق و پەل و ڕەگ و\nگەڵام هەیە\nجیابوونەوە و\nبەدەم ڕەشەبای سەختەوە\nبەدەم وەیشوومە و شەختەوە\nدێن و دەچن لەبەر چاوم\nبە گێژەڵووکەی هەناوم\nمن دیوانی شاعیرێکم\nکە شیرازەی هەموو واتاو\nبەیت و پارچە شیعرێکی ناو\nئەو دیوانە هەڵوەشابێ\nکێش و قافیەی نەمابێ\nدەنگ و ڕەنگ و\nورشە و پرشنگی چی هەیە\nلە تەما بێ\nوەک دڵۆپە فرمێسکی\nچاوی داماو\nوشە وشە هەڵوەریبێ\nئاوارە بن وەک غەریبێ\nشاعیرێکم\nچی وشە و دەربڕین هەیە\nهەرچی وێنەی شیرین هەیە\nهەرچی هەست و نەستم هەیە\nئەندێشەی هەڵبەستم هەیە\nهەرچی بەهرەی پاراو هەیە\nگوڵی شیعری گەشاو هەیە\nلێم یاخین و لێم ڕەنجاون\nبە گڕەی پەریتم ژاکاون\nدەزانی بۆ من وەک تۆ نیم، \nپەرت و پەرێشانم کۆ نیم؟ : \n«خەبەر بەرە بۆ خزمانم»\n«ئاگر بەربۆتە خەرمانم»\nناخی خەمم هێندە قووڵە\nبوومە لەرزەی هیچ خۆشیەک\n- ئەم دنیایە بهەژێنێ -\nدەریاکەم ناخاتە جووڵە"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "رازێک و نیازێک", "poem_description": "", "poem_text": "شیرینەکەم! ئەی ئارامەکەی گیانەکەم\nئەی ژینەکەم! \nئەی سەرمایەی ژیانەکەم\nلەو ڕۆژەوە دوورم لە تۆ\nزمانێکم کەوتووم لە گۆ\nنە لەوەتەی لێت بڕاوم\nبەوێنەی ئەو کەسەی بێنێ\nهەر دوو چاوی خۆی دەربێنێ\nلە تاریکیی ژانا ماوم\nئەی ژین! ژیانی من و تۆ\nئەمیان ئەگەر تانە ئەو پۆ\nلەژێر درەختی چەن ساڵە\nماڵی من و تۆ یەک ماڵە\nشەو بوە تاکو بەیانی\nگیان کردوویە پاسەوانی\nبزەی سەر لێوی هەفتانە\nبژیوێ بوو بۆ ئەم گیانە\nسروەی شەماڵی پشکووتن\nبەهاری ئەبەخشی بە من\nبێ سێبەری تۆ بزانە\nبلبلێکم بێ هێلانە\nبێ خۆراک و دانەوێڵە\nئاسۆی هەڵفڕینم لێڵە\nمەودام وێڵە\nبەڵام ئاخۆ\nهەروا ئەمێنین من و تۆ\nهەروا دوورە پەرێز و دوور\nمنی بلبل، تۆی گوڵی سوور\nئەی ئەو گوڵەی خۆم ئەزانم\nچۆن شەتڵێ بووی، کە ڕوانم\nبۆ چ نیازو مەبەستێ\nبەچ سۆزێ، بە چ هەستێ\nبۆ ئەوەی تا وەچەم مابێ\nژیانی لە پێناوا بێ\nلەڕێی تۆدا خۆی بەخت کا\nسەختیی ڕێگای تۆ تەخت کا\nتاکوو بە هیچ گەردەلوولێ\nڕەگ و ڕیشەی تۆ نەجووڵێ\nگەر بێ و پەڕەت هەڵوەرێنێ\nبۆن و تۆوت هەر بمێنێ\nتۆو لەنوێ شین ببێتەوە\nشەپۆلی بۆنت بێتەوە\nئەوسا بێ شک: گوڵ و بلبل\nوەک دڵدار دەست ئەنێنەوە مل\nبە یەکتری شاد ئەبنەوە\nوەک دوو دیل ئازاد ئەبنەوە\nئەی ژینەکەم! \nئەی ئارامەکەی گیانەکەم\nشیرینەکەم\nئەی سەرمایەی ژیانەکەم"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "سروودی نەورۆز", "poem_description": "", "poem_text": "جەژنەکەم، جەژنی نەورۆزەلای کورد جەژنێکی پیرۆزە\nپیرۆزە وەک گڕی خەبات\nمزگێنی ڕووناکی ئەبات\nنەورۆز کە ڕۆژی نوێی ناوە\nیادگارێکە بۆ کاوە\nنۆبەرەی ساڵە\nلەم خاکە ئەڕۆی\nگوڵ باخی ئاڵە\nخونچەی ئەپشکوێ\nبەستەڵەکی ستەم و زۆر\nتوایەوە بە تیشکی خۆر\nبە تیشکی خۆری ئاگرین\nگڕی شۆڕش و ڕاپەڕین\nدڵی سەهۆڵی ئەژدەهاک\nتێکەڵ کرا بە خۆڵ و خاک\nلافاوی شۆڕش\nدڕک و داڵی برد\nبە هەوری هێرش\nنەورۆز گوڵی کرد\nکڕێوەی زستانی ستەم\nیان وەیشومە و تۆفی سەردەم\nسەهۆڵ بەندانی شاخ و داخ\nهەناسەی ساردی ئاخ و داخ\nنەما بە مەشخەڵی نەورۆز\nجەژنی کوردی کاوەی دڵسۆز\nتا ئاگر ماوە\nنەورۆز ئەمێنێ\nگوڵی گەشاوە\nنەمری دێنێ"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "سێ تەڵ سەرنج", "poem_description": "", "poem_text": "١ئەستێرەیەک\nلە ئەستێرە گەشەکانی\nئاسمانی خۆشەویستیەک\nگوێم لێ بوو سکاڵای ئەکرد\nجار جارە بە مانگی ئەوت: \nبۆچ وەک ئەستێرەکانی تر\nتریفەی زۆرم نادەیتێ و\nتێری گەشەی خۆتم ناکەی\nمانگیش ئەیوت: \nپێش ئەوەی لەدایک ببن\nلەناخی دڵسۆزی من و\nخۆشەویستی بێ سنوورا\nچەن مرواری و گەوهەرێ بوون\nیەک لەدوای یەک\nهەر وەکوو یەک\nڕووناکیی سۆزم پێدان و\nخەڵاتی ئاسمانم کردن\nتاگەش بن و\nبجریوێنن\n\n٢\nلە خەوما باخەوانێ بووم\nباخێکی بچکۆلەم هەبوو\nیەکێ لەشەتڵە کۆرپەکان\nویستی بەجێمان بهێڵێ\nڕووی تێ کردم: \n- تۆ ئەڵێی چی؟ \nگەر ئەزانی هەواری نوێ\nسەوزی و بەرزی و گەشەی پێیە\nمەیلی خۆتە، وابەجێیە\nئەویش کەلێکی دایەوە\nزانی هەڵەت و ڕەقەنە\nلە باخەکەی خۆی مایەوە\n\n٣\nڕۆژێ لە کەناری چەمێ\nگوێم لە شەپۆلێکی ورد بوو\nبە خوڕەی ئاوەکەی ئەوت: \nناتوانی وەکوو من مەنگ بی\nوا بێ دەنگ بی\nخوڕەش وتی: \nئەگەر وابم\nشایستەی ناوەکەم نابم\nئەگەر خەو بچێتە چاوم\nونی ئەکەم دەنگ و ناوم\nشەپۆل وتی: \nنەخێر کە ئەگەینە دەریا\nکە لەوێ کۆ ئەبینەوە\nگەورە ئەبین\nهەرچی هێمنیی دنیایە\nئاوێتەی ناخی دەریایە\nهەرچی جوانی و پیرۆزییە\nلەوەدایە\nبەو مەزنی و تەوژمەوە\nهاژەی نایە"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "سەرلەنوێ", "poem_description": "", "poem_text": "سەرلەنوێ دزو ڕێ گرو چەتەخۆیان بۆسەدا بۆ ئەم میللەتە\nدەست پڕ لەئاگر\nلە بارووت لە خوێن\nدڵ پڕ لە داخ و\nدەم لە بۆڵە و جوێن\nسەرلەنوێ گورگی ناو ئیمپریالیست\nهەڵمەتی هێنا هەلی کەوتە دەست\nگورگی بریندار\nلەتاوی ئازار\nوەکو شێت و هار\nکەوتە پەلامار\nسەرلەنوێ پەپووی کۆنەپەرستی\nشەوارە کەوتووی تیشکی سەربەستی\nبۆ تۆڵە سەندن\nکەوتە قڕاندن: \nبۆ ئێمە ژین و\nبۆ ئێوە مردن\nلەنوێ چەقەڵی لەڕ و چاو برسی\nلە گۆشتی شێری گەورەی ئەپرسی\nکەوتە لوورەلوور\nبڕی ڕێگای دوور\nهاتە سەر سنوور\nقەپۆز بکا سوور\nبەڵام ئەو گەلەی بەر شەست تیر درا\nدلی نەوەستا لەناو ئاگرا، \nئەوخوێنە ئاڵەی ڕژایە سەر عەرد\nنووسی: سەرکەوتن بۆ گەلی نەبەرد\nبۆ ئەم وڵاتە\nزۆر گیان خەڵاتە\nژیان پیرۆزی\nڕێگای خەباتە"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "شاعیر بۆیە شیعر ئەڵێ", "poem_description": "", "poem_text": "کە وشکە خەم ئەتوێتەوە وئەبێ بە فرمێسکێکی گەش\nئەڵێن باری لەش سووک ئەبێ\nئەی ئەوانەی خەمیان زۆرە و\nلەناوەوە خۆیان، خۆیان ئەخۆنەوە\nچاویان فرمێسک ناناسێ\nئاخۆ قوڕقوشمی سەر دڵیان\nچەن گران بێ؟ ! \nبەو هەموو خەمە سەوزەوە\nئەگەر شاعیر شیعر نەڵێ\nئەبێ هەور\nلە وەرزی شەستەبارانا\nدا نەکات و\nبەهاریش وەجاخی کوێر بێ و \nگوڵی پێ نەگەشێتەوە\nبەو هەموو خەمە چڕەوە\nئەگەر شاعیر شیعر نەڵێ\nئەبێ چاو بۆ بینین و\nگوێ بۆ بیستن و\nدڵ بۆ لێدان و بۆ ژیان نەبێ\n\n***\nبەو هەموو خەم و ژانەوەئەگەر شاعیر شیعر نەڵێ \nئەبێ دایک نەزۆک بێت و\nمناڵیش بێ هەناسە بێ و\nلێوی ساواش\nبزە هەر نەزانێ چییە\n\n***\nشاعیر بۆیە شیعر ئەڵێ: وشکە خەمی بتوێتەوە و\nببێ بە فرمێسکی شیعر\nببێ بە بارانی شیعر\nگوڵ و بەهارانی شیعر\nببێ بە چاو\nبە گوێ\nبە دڵ\nبۆ بینین و بۆ بیستن و\nبۆ چرکەو لێدانی شیعر\n\n***\nشاعیر مناڵیشی نەبێبە شیعر وەجاخی ڕوونە\nچاوی کۆرپە و لێوی ساوای\nگەر بشگری\nهەر بزەیە و زەردەخەنە"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "شیعریش ئەگری", "poem_description": "پێشکەشە بە کاک «حەسیب قەرەداغی» شاعیر بەبۆنەی جوانەمەرگ بوونی دوو کچی گەورەیەوە لە ماوەی ساڵێکدا", "poem_text": "١ئەی شاعیری فەرهەنگی خەم\nنازانم لە بیر چۆتەوە؟ \nکەوا چەن ساڵێ لەمەوبەر\nلە باخچەکەی نووسەرانا، \nدەمە دەمی ئێوارەیەک\nساوایەکی شیعری خۆتت\nلە کۆشا بوو\nکە تازە لە دایک بووبوو\nهێشتا ناوت لێ نەنابوو\nشیعرێ بوو کە هەر دوو چاوی\nفرمێسکی تیا قەتیس مابوو\nڕووی دەمی تکات کردە من\nناوێک لەو ساوایە بنێم\nمنیش بەدەم سەرنجەوە\nوشە بە وشەیم مژی\nوەک گوڵەباخێکی تازە\nبە گلێنەی چاو بۆنم کرد\nچرپانم بەگوێی تاسەتا\nئەو فەرهەنگی خەمە چاکە\nکە هەوێنی ئەم شیعرەتە\nکەخوێنی ئەم ساوایەتە\nتۆش دەس بەجێ\nوەکوو مەسەلی «هەنگ و دار»\nناوت لێ نا فەرهەنگی خەم\n\n٢\nئەوە ئەوسا\nبەڵام دوایی\nلەبەر دڵی هەر هۆیە بوو\nئاشکرا بێ، یانهێنی\nوەک شاعیرێ\nزوو بزانێ\nلەبەر ناسۆریی زامەکان\nهەر نەتوانێ\nلەدواییا شیعر بڵێ\nیان کەووتی: \nشیعر ئەبێ بۆ خەم دانێ\nبۆیە چەپکە گوڵی شیعری\nیەکەم باخچەی گەشاوەتان\nوەکوو شیعرە ساوەکەتان\nسەرجەم ناونا فەرهەنگی خەم\n\n٣\nئەی شاعیری فەرهەنگی خەم\nلە کۆچی بێ گەڕانەوەی\n«کەژاڵ»ی جوانەمەرگتا\nلەسەر زمانی ئەوەوە\nپار پێم وتی: \nلەژێر ڕەشماڵی سەیوانی ماتەمەوە\nبەدەم هەنیسکی خوێنەوە\nکەژاڵ وتی: \nبابەگیان! مەگری مەینەتی زۆرە\nدێن و بەرۆکمان ئەگرن بە نۆرە\nپێش مرۆڤ دەریا خەیاڵێ خاوبوو\nچی هەیە هەمووی وشک وبێ ئاو بوو\nفرمێسکی مرۆڤ پڕی کردەوە\nبەدەم زووخاوی داخ و دەردەوە\nکۆستەکەی منیش دڵۆپێکە لەو\nبووم بە خەیاڵ و بە یاد و بە خەو\nئێوەم بەجێ هێشت بۆ کسپەو ماتەم\nمنی «کەژاڵ»یش بۆ فەرهەنگی خەم\n\n٤\nئێستەش کە وا لەپاش ساڵێ\nلە کەژاوەی پاییزێکی تەماوییا\nخەماوییا\nتەرمی «بەهار» بەڕێ ئەکەن\nبۆ لای «کەژاڵ»\nهەتاکوو پێی بڵێ: خوشکێ! \nبرینی کۆستی هەردووکمان\nزۆر تازەیەو\nتەماشا خوێنی لێ ئەتکێ\nکە من هاتم\nهەوری خەمی کۆچەکەی تۆ\nبەخوڕ فرمێسکی ئەباران\nکە من هاتم\nهەنیسک ئەیوت: \nلەبەر دوو جوانەمەرگەکە\nجارێ گەروو جێ نایەڵم\nلەبەر گریان\nکە من هاتم\nفەرهەنگی خەمەکەی بابە\nهەرگەورە و گەورەتر ئەبوو\nنەک هەر «کەژاڵ»\nوا «بەهار»یشی گرتەخۆ\nکە من هاتم\nگوێم لەناڵە و شیوەنێ بوو\nهەر ئەیوت و ئەیوتەوە\n«هەر کۆچ کۆچت بوو، کۆچ نەبڕایەوە\nکۆچ بوو بە ئاگر نەکوژایەوە»"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "لایلایە", "poem_description": "سەعیدی شەمسی ئەنساری، لە فارسیەوە بۆ شیعری کوردی", "poem_text": "ئەی کۆرپەلە نازدارەکەم! بە ئاسوودەیی بخەوە\nبە گوێی فریشتەما چرپان\nلە بێشکەکەت دوور کەونەوە\nتا بە بەستەی نەرم و نیان\nتۆ هیچ بێدار نەکەنەوە\nئەو دەمەی چاوت لێک ناوە\nبە پەپوولەکانی باخچەم وت: \nگوڵاو گوڵ نەکەن لەم ناوە\nچونکە ئەوەندە ناسکی\nبە باڵەفڕەی پەپوولەش\nچاوەکانت هەڵێناوە\nمنیش گۆرانی هێمنی\nلایە لایە\nنەرم نەرم ئەڵێمەوە\nدڵۆپ دڵۆپ شیری گیانم\nئەرێژمە ناو ئەو دەمەوە\nتا لەژێر ڕەشماڵی شەوا\nلەرە و ترپەی هەناسەی کورت\nشنەی بڕژێتە گوێمەوە"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "لێک دابڕان", "poem_description": "", "poem_text": "کە ڕۆیشتن، وا نەزاننکەمتەرخەمیم، ڕێی لێ تەنیم\nوەک ڕۆژان و شەوانی زوو\nهیچ نەخەوم، پێشتان کەوم\nبە هەورازی کوێستانی هات و نەهاتا\nهیچ نەسرەوم، هەر سەرکەوم\nکۆڵی خەم و ئەندێشەتان\nیان توێشەبەرەی کێشەتان\nهەرچی هەیە و هەرچی ئەبێ\nلێ وەرگرم، بۆ هەڵگرم\n\n***\nکە ڕۆیشتن، وەک دوو کۆترکە داتان لە شەققەی باڵتان\nبەرەو هەوارگەی خەیاڵتان\nبۆ سێبەری دارێکی دوور\nدوورتر لە پێوانەی سنوور\nهەرچیم هەیە، \nهەرچی سۆز و هەرچی هەست و\nهەرچی خۆشەویستیم هەیە\nچی مایەی سەربەرزیم هەیە\nگلێنەی دووچاوم هەیە\nگەرمایی هەناوم هەیە\nگزنگ و هەتاوم هەیە\nهەمووی وەکوو چەپکە گوڵی\nچەپکە دڵێ\nلە وەختی بەڕێ کردنا، \nکز وەستابوون لەگەڵ منا\n\n***\nکە ڕۆیشتن، وەک شەپۆلێلە دەریای ئەم ژیانەدا\nگێژاوی ئەم جیهانەدا\nبۆشاییەک لرفەی ئەهات\nلە قوڵایی ئەم گیانەدا\nمن و ئەوانەی وەک منن\nلە خەمی دوورییا ونن\nئەم دابڕان و جیاییە\nنوخشەی وەرزی کۆتاییە\n\n***\nکە ڕۆیشتن، بەهرەی شیعرلەبەرچاوم لێڵ و پێڵ بوو\nوەکوو جاران\nهونەر و پەیامی نەما\nدڵی شاعیر، وەکوو ساڵان\nسەبووری و ئارامی نەما\nگەش بینم و بەبێ ئێوەش\nوەختە بڵێم، وەکوو ڕۆژان\nئەم ژیانە تامی نەما\nکامی نەما"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "لە ئەلبوومی هەڵبەستێکدا: شەش وێنە", "poem_description": "", "poem_text": "یەکەم وێنە: بەداخەوە\nخەڵکی بۆیە کۆ بوونەوە\nتاکوو تەرمی ساڵی ئافرەت\nبۆ سەیوانی کەمتەرخەمی و\nگۆڕستانی بیر چوونەوە\nبەڕێ بکەن\nچۆن تێ ئەگەن؟ \nمافی خۆیانە تێی بگەن\nبەڵام دەنگێ لە ناخەوە\nشەپۆل ئەدا لە پەردەی گوێم\nئەڵێ: کلیلی گەنجینەی\nهەموو ساڵێ بە دەست پیاوە\nبۆ ڕوواڵەت\nلە ساڵانی چەرخەکانا\nتاقە ساڵێکی ناو ناوە\nساڵی ئافرەت\n\nدووەم وێنە: \nئەگەر هاتوو\nلە ناو باخچەی چڕی ژینا\nلە بەر شنەی پێکەنینا\nلە ژێر سایە درەختێکا\nلە وەختێکا\nگوڵی پشکووت\nناوی کچ بوو\nهەناسەی گەرمی بێزاری\nبڵێسەی ئاگری نەفرەت\nپەڕەی ناسکی نەژاکان\nورد ورد لاسکی نەپڕووکان\nگەر وا نەبوو\nئەڵێم: ئافرەت\nوەک مرۆڤی، وەکوو پیاوێ\nڕۆژ و مانگ و ساڵی ناوێ\n\nسێیەم وێنە: \nئەگەر هاتوو\nگوڵە باخێ\nلەسەر لقی بەرزی جوانی\nگەشایەوە\nبە سروەی شەماڵی حەز و\nخۆشەویستی لەرایەوە\nبۆ بلبلی هەڵبژاردەی\nلە ژێر سێبەری پەیکەری\nدڵداری ڕاستەقینەدا\nچەمایە و\nدرکێ نەبوو\nوەکوو دڕکەکەی مەم و زین\nجەرگی ئاواتی هەڵدڕێ\nبە گەشاوەیی هەڵوەرێ\nگەر وا نەبوو\nئەڵێم: ئافرەت\nوەک مرۆڤێ، وەکوو پیاوێ\nڕۆژ و مانگ و ساڵ ناوێ\n\nچوارەم وێنە: \nئەگەر هاتوو\nجوانی تەنها بادە نەبوو\nشەرابێکی سادە نەبوو\nپیاو مەست بکا\nوا بزانێ\nلە گەرمەی بەزم و شایییا\nلە لوتکەی بەرزی بایییا\nسەرچۆپی کێشی پارەیە\nخۆی خاوەنی ئەو یارەیە\nخۆی خواوەندی ئەو یارەیە\nوا هەست بکا\nکە ئەتوانێ\nلە کێڵگەی ئارەزووی پەستا\nگوڵی هەستی پێ خوست بکا\nگەر وا نەبوو\nئەڵێم: ئافرەت\nوەک مرۆڤی، وەکوو پیاوێ\nڕۆژ و مانگ و ساڵی ناوێ\n\nپێنجەم وێنە: \nگەر جریوەی ئەستێرەی ڕێز\nلە ئاسمان هاتە سەر زەوی\nئەگەر هەوری بارانی سۆز\nچاوی وشک نەکردەوە\nگەر لە گۆشەی مرۆڤەوە\nهێلانەی نازی ئەو ڕێزە\nناو گلێنەی هەردوو چاو بوو\nنمە بارانی ئەو سۆزە\nسەرناخی دەروونی پیاو بوو\nئەگەر گورگی -\nبە ناو لە پێستی مرۆڤا\nچاوی سووری کال بووەوە\nکەڵبەی تیژ ئاڵ بووەوە\nلۆژ لۆژ بەرەو چاڵ بووەوە\nئەگەر وا بوو\nئەڵێم: ئافرەت\nوەک مرۆڤێ، وەکوو پیاوێ\nڕۆژ و مانگ و ساڵی ناوێ\n\nدوا وێنە: \nئەگەر ئافرەت\nوەک باڵدارێ\nئەو باڵدارەی من ئەمەوێ\nهەرگیزاوهەرگیز نەسرەوێ\nتوانی بە دوو کەڵی چرا\nبفڕێ بفڕێ، بۆ پێشەوە\nوەک ماسییەک\nئەو ماسییەی من ئەمەوێ\nبە جۆرێکی وا هەڵکەوێ\nبڕوا بەناو دەریای گڕا\nبوونی بخاتە کێشەوە\nبە دەستی خۆی\nبە هەستی خۆی\nوەک نەشتەرێ\nچوو بە چاوی نەخۆشیا\nبە گژ جەور و خوێن نۆشیا\nوەک مرۆڤێ\nتوانی جێی خۆی بکاتەوە\nتوانی ڕێی خۆی بکاتەوە\nتوانی گرەو بباتەوە\nدیارە ئافرەت\nوەک مرۆڤێ، وەکوو پیاوێ\nڕۆژ و مانگ و ساڵی ناوێ"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "لە دارستانی کتێبخانەیەکدا", "poem_description": "", "poem_text": "ڕۆژێ بەناو دارستانیکتێبخانەیەکی چڕا\nگەشتم ئەکرد\nنامێلکەیەکی بچکۆلە\nلە پاسارێ\nوەک پاساری\nهەڵ نیشتبوو\nکە هەڵم گرت هاتە زمان\nوتی: ئەوەی بەبێ درۆ\nبە شوێنی ڕاستییا وێڵە\nبا بێت و گوێ لە من بگرێ\nبزانێ من چی پێ ئەڵێم: \nڕاستی ئەوەندە گەورەیە\nئەوەندە بەرز و پیرۆزە\nشتێکە ئەبێ ڕەنگ نەکرێ\nشتێکە ئەبێ زل نەکرێ\nشتێکە ئەبێ خەست نەکرێ\nهەر وەکوو خۆی چۆنە وەها\nبێ پێچ و پەنا بگوترێ\nڕاستی ساکار و سادەیە\nئەبێ وشک نەکرێتەوە و\nلە دەروونا\nدەنگی زوڵاڵی کپ نەکرێ\nلە ڕەوتی ئەم ژیانەدا\nبۆ پێشەوە\nبێ ترس و لەرز\nخۆ بۆ زانستی بەخت بکرێ\nتا شوێنی ڕەوای خۆی بگرێ"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "لە زمان هەڵۆیەکی بریندارەوە", "poem_description": "", "poem_text": "مەحوی دەڵێت: بێستونی عەشقی شیرینێک وا هاتۆتە پێش\nگەر لە حەق بێم یا نەیەم تەقلیدی فەرهادێ ئەکەم\nخەمەکانم هەگرتووە و\nبە هەورازی ژانەکانما سەر ئەکەوم\nبە شەبەقی زامەکانما مل ئەنێم و\nئەنێمەوە\nلەبەر کڵپەی خوێنە گەشە ڕژاوەکەم\nسروودی داستانەکەی خۆم ئەڵێم و\nئەڵێمەوە: \nوا بۆ سەد و پەنجا ساڵە\nئەرخەوان و داری ژاڵە\nیا گوڵاڵە\nلەم شاری ڕەشەبایەدا\nتێراوی کانیاوێکن\nلەجێگەی ئاو خوێنی ئاڵە\nسلێمانی! \nقۆچەکەی ڕۆژی قوربانی\nشاری وەیشوومە و ڕەشەبا! \nلەو ڕۆژەوە هەوری چاوی\nهەردوو چامەی نالی و سالم\nلەم وڵاتی شارەزوورە\nبارانێکی ڕەهێڵەیە و\nلە خۆش کردنەوەوە دوورە\nلەو ساتەوە، هەڵۆیەکم بریندارم\nلەم چیاوە بۆ ئەو چیا\nخۆم ئەگێڕم لەدەوری سەری ئەم شارە\nبێ قەرارم\nنەخشەکەی من\nبەدەستی ڕاوکەرانەوە\nئەڵێم بۆ دێوجامە لوا\nلە گیرفانی سیاسەتی ئەم و ئەودا\nحەشار درا\nسنوورەکەم\nلە تاریکی نیوەشەوا، پێشێل کرا\nمرۆڤ و خاک و ئاوەکەم\nلە قەسابخانەی پیلانی دەوڵەتانا\nلە سیڤەرا، لە لۆزانا\nبە چەشنی گۆشتی قوربانی\nبە ئاشکرا\nلەت لەت کرا\nدابەش کرا\nلەگەڵ هەموو ئەمانەشا\nئەگەرچی زەردە و پێکراوم\nمن ئەو هەڵۆیەم هەرماوم\nبۆ هەناسەی خاک و ئاوم\nبۆ نەخشە و هێلانە و ناوم\nگەر باوەڕ بە بوونم ناکەی\nبڕۆ لە ڕەشەبا پرسە\nئەو ئەزانێ\nمنی هەڵۆ\nدرەختێکم، سەر سەختێکم\nچی گەڵای لێ هەڵوەرانم\nچەن لق و پەلی شکانم\nهەرچی ناشێ و ناکرێیە\nشیاو کردی\nئنجا کەمێ لەلای وایە\nمردن ملم پێ کەچ ناکاو\nڕەگەکانم بە دەروونی\nخاک و ئاوێکا ڕۆچوون و\nبوونە ناخی ئەو ڕۆژگار و مێژووەی\nلەبن نایە\nباوەڕ بە ئازارم ناکەی؟ \nبڕۆ لە ئەستێرە پرسە\nئەو ئەزانێ\n- ئاخۆ چاوی شەوگاری -\nکارەساتی من\nتاقە وەنەوزێکی دیوە: \nکێ نایزانێ؟ \nکێ نەیدیوە، نەی بیستووە\nلە ڕۆژگارێکی ڕەشا\nلە ئەشکەوتێکی تۆڵەدا\nسەدان چاو و دڵی منیان\nوەکوو پل و پوشی پایز\nلەبەر زەقەی چاوی مافا\nبە ئاشکرا\nکە ئاگردا\nئێستەش لەچاوی مێژووا\nدووکەڵی ئەو بۆچڕووکە\nلەو دەمەوە\nهەر ماوە خۆی ئەخواتەوە\nنە من و تۆ ئەخواتەوە\nکێ نایزانێ؟ \nکێ نەی دیوە، نەی بیستووە\nلە پارچە جەرگێکی ترا\nئەستێرە گەشەیەک هەڵهات\nبۆ نەورۆز و بۆ بەهاری\nبارانێکی سەوز باری\nبەدەم وەشتی بەیانەوە\nهەزاران گوڵ گەشانەوە\nسەدان کوێرەکانی خولیاو\nهیوای بەرز ژیانەوە\nتا پەڵە هەورێکی چڵکن\nوەک ژەهری مارێکی ڕقن\nلە ئاسمانی ڕۆژئاواوە\nپەلەپەل گەییە ئەم ناوە\nکردی بە گرمە و لافاوێ\nبە بروسکە و بە گێژاوێ\nهەرچی هەبوو، ئەستێرە، گوڵ\nکانی، نەورۆز، شنەی شەماڵ\nخولیا، خەیاڵ\nهەمووی کردن بە کۆی زووخاڵ\nشیرینی لێ کردم بەتاڵ\nتا لە ئاسۆی مهاباتا\nوەختەبوو برینەکانم\nساڕێژ ببن بە کۆمارێ\nجا ببمەوە بەو هەڵۆیەی\nپڕ بە گەرووی ئەم دنیایە\nهاوار بکەم\nبچریکێنم\nبزریکێنم\nمنیش وەکوو ئێوە هەم و\nخۆشەویستی زۆرم پێیە\nهیوای جۆربەجۆرم پێیە\nدڵێکی وەک خۆرم پێیە\nکەچی دڵۆپێ دەنگ نییە\nلە بارانی دەنگەکانا\nبڵێ وایە\nلێرەش بەرازی بەلەسە\nڕەوە گورگی پەروەردەی قین\nدڕندە مرۆڤ خۆرەکان\nشفرە و کەڵبەی خەڵتانی خوێن\nکۆماری کردبێ سەر و شوێن\nلەو ساشەوە منی هەڵۆ\n- منی گۆشکراوی چیای -\nگەردن بەرز و لوتکەدارم\nبە ئاسمانی فڕینەوە\nلێرە و لەوێ\nهەر کاروانی کۆچ ئەبینم\nقۆچ و پرسەی قۆچ ئەبینم\nکانی و کارێز و سەرچاوە\nئەبینم بێ نازی ئاوە\nئەستێرەی دێ ئەکوژێتەوە\nمیوەی ساوای سەرسنگی دار\nتینووە و بەرئەبێتەوە\nباخ بە گڕی دۆزەخی تاڵ\nسەرانسەر بۆتە ئاخ و داخ\nنە کەس ئەڵێ ناوت هەیە\nنە خاک و نە ئاوت هەیە\nنە مێژووە و نەنیشتمان\nنە بەردەکێلی ناونیشان\nبۆ ڕەتان و ستەم نەبێ\nکەس بیری ناکەوینەوە\nلەسەر دڵی بێ دڵەکان\nخەمێکین ناڕەوینەوە\nمنی هەڵۆ\nلە پارچەکانی جگەرما، \nئەم ژانانە دێن و ئەچن\nهەر پێچ ئەخۆن و لوول ئەبن\nچاوێکن لە گل ناکەون\nئازارێکن هیچ ناخەون\nبەڵام ئێمەی توخم هەڵۆ\nئێمەی چیا سەربەرزەکان\nگۆشی ئازار و ژانەکان\nهیچ بە کوڕنووشی نامرین\nبە دەردی خوایی نامرین\nمنی هەڵۆ\nبەم ئاسمانە بەرزەمەوە\nبۆ خۆم و بۆ هێلانەکەم\nبۆ کورد و کوردستانەکەم\nچاوم بڕیوەتە ئاسۆ\nچاوم بڕیوەتە ئاسۆ"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "لە شیعری شیللی", "poem_description": "لە کوردییەوە بۆ شیعری کوردی", "poem_text": "زۆر خێراتر لە ڕاکردنی هاوینزۆر خێراتر لە لاویی پڕ پێکەنین\nزۆر تیژتر لە شادیی شەوانی دێرین\nهاتی و تێپەڕیت\nپەرەسێلکەی هاوین ئەگەڕێتەوە\nکوندەپەپووی شەو فەرمان ئەگرێتەوە\nبەڵام سۆنە کێویلەی هەرزەکاری\nتاسە ئەکا لەگەڵ تۆدا بێتەوە\nناراستە وەک تۆ\nهەموو ڕۆژ مەیلی سبەینێیەتی دڵ\nخەو بۆتە ئازار و خەفەتی بەکوڵ\nبە خۆڕایی زستانی ژیانەکەم\nگەڵای سەوز ئەخوازێ لەم چڵ و ئەو چڵ\nسەوسەن بۆ سەر نوێنی بووکێنی چاکە\nگوڵباخ هەر بۆ سەری کەیبانوو تاکە\nوەنەوشە بۆ جوانەمەرگی ناو خاکە\nدەبا هەمیشە پانسیش گوڵی من بێ\nهەڵی پچوڕکێنە لەسەر گۆڕەکەم\nئەوەی هەناسەی زیندوێتی تیا ئەدەم\nبێ ئەوەی دڵۆپێ فرمێسک بەری کەم\nمەهێڵە هاوڕێیەک چەن خۆشەویست بێ\nهیوام لە دەست با، یان ترس دای گرێ"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "لە وەڵامی نامەیەکدا", "poem_description": "بۆ هەرە خۆشەویستەکەم", "poem_text": "١کە شەپۆلی شەماڵەکەت\nلەناخەوە هەژانمی\nپەرداخی فرمێسکی پڕبووم\nتاسەی دووریی\nبە یەک قڵپ ڕژانمی \n\n***\nلە خەم و پەژارەی خۆمالەناوەوە\nشانە شانە پوورەهەنگ و\nجێی شارە زەردەواڵە بووم\nکش و مات و وڕ و بێ دەنگ\nکە چی گیانە\nلەو دوورەوە\nهەستی تۆ ورووژانمی\n\n***\nچەشنی گوڵە بەرۆژەیەکبەسەر لقی بەرزی خۆرپەرستی و\nژیانمەوە\nهەڵ نیشتووم\nکە چی کڵپەی هەناسەکەت\nبە ڕەگەوە برژانمی\n\n٢\nدە ئەی بەچکە چۆلەکە\nبێ پەڕ و باڵ و باڵدارەکە\nئاوارەکە \nبۆ لقەکان، هێلانەکە\nهەر بخوێنە و بخوێنەوە\n\n***\nدە ئەی بەفر هەناوەکەئەی دڵداری لوتکەی بەرزی\nچیا گردن پیرۆزەکان\nنەرم نەرم، هەر ببارێ و\nبشۆرەوە ئازارەکان\nبۆ گزنگی هەتاوە کە\n\n***\nبەلەمەوان! لەناو دەریای بێ سنووری\nناز و خۆشەویستی خۆتا\nبەرەو ئاسۆی هەرە بەرز و\nگەش و پیرۆز\nبۆ پێشەوە هەر مل بنێ و\nسەوڵ لێدە\nبۆ مژینی شیلەی ژیان\n\n٣\nمن ئەزانم، گوڵ و گەڵا\nهەر لەسەر لق و پەلی خۆی\nسەوز و ئاڵە\nمن ئەزانم ئاوی کانی\nوەکو کۆرپەی کۆشی دایک\nهەر لەسەر سنگی سەرچاوە\nڕوونی نازە و\nئەڵێی دوو چاوی قرژاڵە\nمن ئەزانم کەوی نامۆ\nلەقەد پاڵی شاخ و کێوا\n بەرەڵابێ\nدەنگی دلێر و زوڵاڵە\nبەڵێ، بەڵێ، من ئەزانم\nمرۆڤی دوور و ئاوارەش\nلە بەهەشتا\nبۆ دۆزەخی نیشتمانی\nشیرینیی ژیانی، تاڵە\n\n٤\nئەمە وایە\nئەمە ئایینە، بڕوایە\nکە چی لەگەڵ ئەوانەشا\nخۆ شل کردن، «ترازاندن»\nتا لێواری «کەمێ مردن»\nناڕەوایە\nئەزانی بۆ، چونکە مرۆڤ\nئەوەندەی لاوازی تیایە\nسەد ئەوەندەش\nسەرچاوەی پیرۆزی و ژیری و\nگەورەیی وای لە ناخایە\nکارێزێکە، وەک داربەڕوو\nڕەگ و ڕیشەی چڕ و قووڵی\nلەبێخایە، لە بن نایە\n\n٥\nلەگەڵ هەموو ئەوانەشا\nکە دەیزانم، خۆزگەم وایە\nدڵێکی ئەوەندە گەورە و\nدەروونێکی وام هەبوایە\nچی خۆشەویستی هەڵئەگرێ\nلەم ناو سروشت و دنیایە\nبڵێم ئۆخەی لە دڵمایە\nبڵێم ئۆخەی لەگەڵمایە\nلە گیان و چاوی تۆدایە"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "لەپاڵ کێلێکدا", "poem_description": "", "poem_text": "یەکەم: سەمەندەرێ\nڕۆژێ بە قەقنەسێ گەیی\nوتی: وەرە با من و تۆ\nبە زمانی وەک ژیلەمۆ\nچیرۆکی ئاگراومان\nبنووسینەوە بە پشکۆ\nلە کۆنەوە\nلە مەڵبەندی هەزاران کات و شوێنەوە\nوتوویانە و دەیڵێنەوە: \nکە سەمەندەر\nوەک خدر و ئاوی ژیان\nهەڵقوڵاوی ئەفسانەیە\nپەلەوەری بێ لانەیە\nمەلێکی بێ هێلانەیە\nوەک چۆن ماسی هەر لە ئاوا\nتوێشەبەرەی ژیانی دەپێچێتەوە\nئەم تەواو پێچەوانەی ئەو\nبە ڕۆژ و شەو\nبۆی بگەڕێن\nلە شەپۆلی گڕی سوورا\nدەی دۆزنەوەو\nبەسەرهاتی دڵداری لەگەڵ ئاگرا\nوەک چەپکە گوڵ\nوەک شیعر دەهۆنێتەوە\nتەنها لە هێلانەی پشکۆی گەشاوەدا\nدەبێ و دەژی و دەزێ و دەمرێ\nئەم بوون و ژین و زایینە\nبڵێسە نامەی ئایینە\nهەمووی بەسەرهاتی منە\nکە لە زۆر سەرنجا ونە\nدڵداریی بڵێسەی ئاگر\nگەرمایی و ڕووناکی پێیە\nخۆڵەمێشی سەر هەڵگرتووی\nتەریوەی سەر پشکۆی ئاگر\nدەیزانم و چاوم لێیە\nسووتووی گۆرستانی کێیە\n\nدووەم دەنگ: \nئەی قەقنەسی وێرانە ماڵ\nدەزانی چۆن بە گڕی باڵ\nبە گڕی باڵەکانی خۆم\nوەکوو مەشخەڵێکی فڕیو\nدەسووتێم و دەنیشمەوە و\nدەبمە زووخاڵ\nدەزانی چۆن لەبەر ژان و داخی نەوی\nلەتاوی کزە و ناسۆری\nتاوانەکانی سەر زەوی\nلە خۆشیی بەرز بوونەوە و\nفڕینی بێ گەڕانەوە\nبە دەریای وشکی ئاسمانا\nجووتە باڵ دەمخاتە مەلە\nدڕ بە تاوانەکان ئەدەم\nدڕ بە سەر لوتکەکان ئەدەم\nدڕ بە باڵدارەکان ئەدەم\nدڕ بە ئەستێرەکان ئەدەم\nتا بە ئاگری فجووقو\nفڕینە سەرەو ژوورەکەم\nگڕێکی دۆزەخ ئاسایی\nلە دەروونی خۆم بەر ئەدەم\nتا لە قەقنەسی سوتاوا\nچاو هەڵدەهێنێ بەچکەکەم\n\nسێیەم دەنگ: \nکە شەو داهات\nپەروانەیەک لە دوورەوە\nڕووی کردە هاو سۆزەکانی\nبە خۆیو گڕی سورەوە\nوتی: منیش وەکو ئێوە\nلە شەوگاری شەوەزەنگا\nلەوەتەی هەم\nبە تاریکی پەژارە و خەم\nگڕ و ڕووناکی پەرستم\nتەنها گڕە خۆشەویستم\nمن دێوانە بم ئەو شەمە\nمن خاتوو زین بم، ئەو مەمە\nبۆیە هەرکە تاریکی هات\nخۆم ئەسووتێنم کش و مات\nبۆیە کە ڕووناکی دەرکەوت\nئەبینی پەروانە دەرکەوت\nخۆم بەدەوری سەری ئەوا\nزۆر زۆر ئەگێڕم لە شەوا\nپەروانەم و خاوەنی ڕێ\nدڵدارێکی گڕ گرتووم و\nبەبێ ئەوەی لەپاڵ کزە و قرچەکەما\nتۆزقاڵێ دەنگم لێوە بێ\n\nدەنگی دوایی: \nلایانەوە، بەردە کێلێ\nبەم وشانە هاتە زمان: \nسەرگوزشتەی سەمەندەر و\nقەقنەس هەمووی ئەفسانەیە\nکەی هونەری جوانەمەرگی و\nگڕ پەرستی بۆ بێ هەست و\nگیانێکی وەک پەروانەیە\nئەو بەهرەیە\nبۆ مرۆڤی ڕاکشاوی ئەو خاکەیە\nوەک چەخماخەی هەوری ژان گرتووی بارانێ\nڕووناکی خستە ناوەوە\nوەک تریفەی مانگەشەوی دەمەو بەهار\nشەپۆل، شەپۆل، تیشکی ئاسۆی ئەرخەوانی\nپرشنگی ڕشتە گلێنەی\nچاوەکانی چەوساوەوە"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "لەچلەی بەهرەیەکدا", "poem_description": "بەبۆنەی چلەی ماتەمی شاعیری دیار و کۆچ کردوو «کامەران»ەوە", "poem_text": "کە پرشنگێکی بەهرەداروەکوو خۆر سەر ئەنێتەوە و\nبۆ یەکجاری ئاوا ئەبێ\nلێم مەپرسە\nگێژەڵوکەی پەژارە و خەم\nلەناخی شەکەتی منا\nچۆن ئەوروژێ\n\n***\nهەر کە جگەرگۆشەی شیعر- بە کۆچی بێ گەڕانەوەی - \nخەمخۆری کۆستی ئەکەوێ و\nلە پایزێکی درەنگا\nوەک مناڵێکی نازداری\nگەرماوگەرم لە ناز کەوتوو\nیان با بڵێین\nوەکوو کۆترێکی تەریو\nبە گمەگم\nلە بەڕۆچکەی دیوانێکا\nدەفتەرێکا\nکاغەزێکا\nکز و کەساس هەڵ ئەکورمێ\nمن لێرەوە\nئاگرێکم تێ بەر ئەبێ\nبە گریانی وشک نەبێ\nبە شەپۆلی هیچ ڕووبار و\nهیچ چەمێ ناکوژێمەوە\nکە بەهرەیەک\nلە ناکاوا\nوەکوو ئەستێرە گەشەیەک\nلە ئاسۆی شاری دێرینی\nهەولێرەوە\nبەرەو سلێمانی ئەکشێ\nبۆ ماڵ ئاوا\n- لەژێر سێبەری درەختی -\nبێ گەڵای دار ئەرخەوانی\nسەیوانی خەما ڕائەکشێ\nهیچ مەپرسە\nدڵدارانی شیعر و وشە و\nخۆشەویستی\nهەناسەیان\nچۆن بۆ کۆچی ئەو بەهرەیە\nئەو هەورەیە\nلە جێی بەفر و لە جێی باران\nپرسە و ماتەم ئەبارێنێ\nئەو بەهرەیەی\nسەردەمێکی دوور و درێژ\nوەکوو حاجی، وەکوو بێکەس\nلەڕێی وشە و هەڵبەستەوە\nبۆ نەتەوە\nبەچەپک «گوڵاڵە سوورە»ی\nخوێن گەرمیی ڕشتە بەستەوە\nبەدەم «ڕەنج و ئاوات»ەوە\nبڵێسەی «ئاگر و ژیلە»\nلە شەوگاری شەوەزەنگا\nمەشخەڵێ بوو بەدەستەوە\nبۆ «دیاری»، «گوڵە ئەستێرە»ی\nگەشە و زەبری هۆنراوە بوو\nگوڵێ بوو، بەرهەمی شیعر\nکە چوار وەرزە گەشاوە بوو\nبۆ سەرفرازیی ئەم کوردە و\nبۆ مرۆڤی چەوساوە بوو\n\n***\nئەو بەهرەیەیکە شوێنە زای نۆبەرەی شیعری\n«بەدرە» بوو\nدەستبەسەریی، بەندیی، خەبات\nهۆی هەژان و تەقینەوەی\nکانی و کارێزی بەهرە بوو\nلە زیندانی تاریکەوە\nزڕەی زنجیر ئەبێ بڵێ: \n«هەزار سڵاو لە خاکەکەم\nکە خۆمی بۆ وا لێ ئەکەم\nکاتێ دڵی من ئەگەشێتەوە\nکە بەفری خەمی کورد بتوێتەوە»\nئێستەش هەرچەن ئەو بەهرەیە\nڕێبواری سەر ئەو ڕێگەیە\nبە ناکامی\nدڵشکاوی\nبێ ئارامی\nلە سەیوان سەری نایەوە\nبە ناچاریی حەسایەوە\nئەویش وەک زۆر شاعیری کورد\nتا هانای بۆ ئەرخەوان برد\nتەنها بەناو کامەران بوو\nخێر نەدیو بوو\nبەڵام لە جیهانی شیعر و\nوشەی گەرم و ڕاپەڕینا\nپشکۆی دیار بوو\nلە دنیای گیانی و هیوادا\nبەختی یار بوو\nبۆیە کوردستان هەتا بمێنێ\nسەرلوتکە و کەژی\nگوڵ و گوڵاڵەی هەڵبەست و نووسین\nوەک نێرگسەجاڕ\nنەورۆز و بەهار\nبگەشێتەوە، بشەکێتەوە\nوەک ساوای نازدار\nبشنێتەوە، بخنێتەوە \nئەویش لە شیعر و بەرهەمی جوانا\nگوڵاڵە سوورە و دار ئەرخەوانا\nخەمە گەورەکەی دڵی سەیوانا\nگزنگی ئاسۆی گەشی هەمووانا\nوەک نەمرانمان\nکامەرانیشمان\nزیندووە و ئەژی"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "مرۆڤ نەورۆز هیوا", "poem_description": "", "poem_text": "کە ئاسمانەکەی تەقیانووسهەوری ڕەشی کردە بەری\nجریوەی ئەستێرەی بڕی\nئەنگوستە چاو\nبەرەهێڵەو لێزمەی خوڕی\nسەر بە کڵاو\nلە جێی باران\nمەرگ و خوێن و شەوی باران\nنە بە نیوەڕۆ خۆر دیار بوو\nنە شەو ئەستێرە بێدار بوو\nنە هاژەی تاڤگە و ڕووبار بوو\nنە دەنگی زەنگی کاروان و\nنە ترپەی پێی ڕێی ڕێبوار بوو\nهەرچی هەبوو هەر ستەم بوو\nهەر تەم و خەم هەر ماتەم بوو\nهەرچی هەبوو، هەرچی نەبوو\nبۆ کرنووش و مل کەچی بوو\nبۆ تەقیانووسێ کە چاوی\nکە هەناوی\nکە گیانی، کە چارەی، زاری\nهەر بروسکە و\nگرمەگرمی لێ ئەبارێ: \nکەس نابینم خۆم ئەبینم\nخوای ئاسمان و سەرزەمینم\nهەموو هەستن\nنوێژی کڕنووش بردنم بۆ داببەستن\nبمپەرستن \nئەوی ئێوە ئەتانەوێ\nمن نامەوێ\nبەڵام هەموو ئەو شتانەی\nمن ئەمەوێ\nئەبێ ئێوەش بتانەوێ\nلە وەرزی بەهاری منا\nبۆ ئێوەی بە کۆیلە خوڵقاو\nلافاوی فرمێسک هەیە\nدڕکی خەم و ئێسک هەیە\nلەو شەوگارە تاریکەشا\nحەوت ئەستێرەی جریوەدار\nدەرکەوتن، درەوشانەوە\nوەک چەن گوڵێکی شانازیی\nئینجانەی نەورۆز و بەهار\nبە بای باوەڕ گەشانەوە\nتا لەبەر لافاوی ڕەشا\nلە ئەشکەوتێ گیرسانەوە\nبەدەم خەیاڵ و ئەندێشە و\nخەوی مان و نەمانەوە\nبە گل و پێج و ژانەوە\nنووستن و هەڵ نەستانەوە\nئەمە پێرێ\nبەڵام دوێنێ لە زرێبار\nلە وڵاتی بەفر و کەژ و\nنێرگسە جار\nیەکێکی کەی وەک تەقیانووس\nوەک ئەهریمەن، وەک ئەژدەهاک\nبەسەر دەریای ئارەزووا\nپردی بۆ خۆی هەڵبەست لە لاک\nلە گۆمی فرمێسکی چاوا\nچاوی کەساس و داماوا\nمەلەی ئەکرد\nتا ئەوەندە ئارەق و خوێن\nفرمێسکی گەرمی بەرد توێن\nنارەوا ڕژایە زەوی\nئاو سەری کرد زەمین نەوی\nتەخت و بەختی شای ئارەزوو\nبەشارەوە هەمووی ڕۆچوو\nبوو بە گۆلی زرێبارێ\nشوێن هەوارێ\nسەهۆڵ و چلوورە و شەختە و\nبەستەڵەکی لێ ئەبارێ\nهەتاکوو ببێتە نێزە\nبۆ چاوی هەموو زۆردارێ"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "مرۆڤە و لە میزەڵڵان ئەچێ", "poem_description": "", "poem_text": "کە میزەڵڵانلە سنووری خۆی زیاتری\nفوو تێ کرا\nئەتەقێت و\nجارێکی تر\nفوو بە خۆیەوە نابینێ\nمرۆڤی ئەوتۆشمان هەیە\nلە ئاقاری ئەم ژینەدا\nهەر لە میزەڵڵان ئەچێ\nبەدەستی ئەو\nبەدەستی ئەم\nبەو دەم، بەم دەم\nمرۆڤن، میزەڵڵان ئاسا\nسەرومڕ فوویان تێ ئەکەن\nهەڵیان ئەدەن\nئەوانیش بەرز ئەبنەوە\nئەکەون و هەڵئەسنەوە\nکە بەو فووە داناکەون\nپەیتا پەیتا\nفووی زۆرتریان تێ ئەپەستن\nکەی دەربەستن\nئەمجارە پیرە میزەڵڵان\nیا لە دەمی فوویتێکەرا\nیان لە بەرزبوونەوەدا\nئەتەقێت و\nناوی جارانی نامێنێ\nشەرمەزاری بەسەر خۆیا ئەبارێنێ"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "منیش وتم", "poem_description": "", "poem_text": "پێیان وتم: بخۆرەوە، بخۆرەوە، بخۆرەوەژەنگ و ژاری دەروونەکەت بشۆرەوە\nهەتا ئەتوانی بە بادە\nخەرمانی خەفەت بە با دە\nوەک ئەوانەی هاوزامی تۆن\nساڕێژ بە بە شەرابی کۆن\nهەرچی خەم و خەفەت هەیە\nلەشکر بێ شکستەی مەیە\nهەرچی هەوری ڕەش و تاڵە\nپەرتی دەس شەرابی ئاڵە\nهەرچی کە وا گەردەلوول و ڕەشەبایە\nگیژەڵووکەی ئەم سەر ئەو سەری دنیایە\nلەدەست تەلیسمی بادەدا\nوژەی نایە\nدەنگی نایە\nکەواتە تۆش بخۆرەوە، بخۆرەوە، بخۆرەوە\nمنیش وتم: ناخۆمەوە، ناخۆمەوە، ناخۆمەوە\nئەوانەی کە دەخۆنەوە\nتا خۆیان بیر بچێتەوە\nتا خەمیان بیر بچێتەوە\nلاوازن هەر لە کۆنەوە\nحەز لە هەست و ژیری ناکەن\nلە چەشنە بادەیەک ناگەن\nکە چۆن لە پیاڵەی ژیرییا\nیەک بینە خۆم ئەخۆمەوە\nتا ماوم خۆم ئەخۆمەوە"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "نامەی بەندییەک", "poem_description": "لە شیعری نازم حیکمەت", "poem_text": "تاقانەکەم! پێت وتم لە دوا نامەتا: \nسەرم چەن ئازارم ئەدا\nدڵم سەرسامە، پێت وتم: \nئەگەر هاتوو تۆیان خنکان\nتۆم لەدەس چوو\nمەحاڵە بەبێ تۆ ژیان\nئەژیت\nئەی ژنە خۆشەویستەکەم! \nهەرچییەکم لێ ئەزانیت\nنامێنێ، ئەڕەوێتەوە\nوەکوو ئەو دوو کەڵە ڕەشەی\nلە هەوادا ئەچێتەوە\nئەژیت ئەی خوشکی دڵەکەم! \nئەی خاوەن قژی خورمایی! \nچونکە لە چەرخی بیستەما\nخەم و پەژارە بوو مردوو\nساڵێ پتر تێ ناپەڕێ\n\n***\nمردن چییە؟ لاشەیەکەلە کۆتایی پەتێکا ئەلەرێتەوە\nناتوانم خۆم بۆ ئەم مردنە ڕابێنم\nبەڵام ئەی خۆشەویستەکەم\nبڕوا بکە\nکە دوو دەستی تووکناوی جەللادەکان\nپەت لە ملی من توند ئەکەن\nبە خۆڕایی\nلە چاوی شینی نازما\nبۆ تارمایی ترس ئەگەڕێن\nلە پاشماوەی ڕووناکییا\nڕووناکی دوا بەیانییا\nهاوڕێکانم لەبەر چاوە\nتۆ ئەبینم\nهیچ نابەمە ناو گۆڕەوە\nخەمی ئەو سروودە نەبێ: ناتەواوە\n\n***\nئەی ژنەکەمئەی ئەو کەسەی کەهی منی\nئەی دار سەروە دڵ نەرمەکەم\nئەی دوو چاوە شیرینتر لە هەنگوینەکەم\nئەپرسی چۆن ئەمەم نووسی؟ \nئەیانەوێ فرمانی خنکانم بدەن\nکاتی لێ پرسینەوەمە\nچۆن ئەتوانن هەر بەوێنەی سەلکە توورێ\nسەری مرۆڤی هەڵکەنن\nنە بیری وا با بە سەرتا جارێکی تر\nڕانەبوورێ\nهەموو ئەو شتانە ئێستا\nدوور ئەبینم\n\n***\nئەگەر ئێستە پارەت هەیەپۆشاکی ژێرەوەم بەرێ\nبادارییە و لێم ناگەڕێ\nهەرگیز بیرت نەچێتەوە\nکە وا خێزانی بەندییەک\nبیری لە لای ئەو کۆمەڵە شتانە بێ\nبە خۆشی ئەگەشێتەوە"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "وێنە", "poem_description": "شیعری نازم حیکمەت", "poem_text": "جوانترین دەریا، ئەو دەریایەیە: کە تاکو ئێستە مەلەی نەدیوە\nجوانترین ساوا، ئەو ساوایەیە: \nلێوی گەورەیی پێ نەکەنیوە\nخۆشترین ڕۆژمان، ئەو ڕۆژەیە وا: \nبە ژینی ئێمە ڕانەچەنیوە\nجوانترین وشەش، کە بە تۆی بڵێم: \nئەوەیە لەدەم هەڵنەوەریوە"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "وێنە لە شیعری بابلۆ نیرۆدا", "poem_description": "", "poem_text": "١کۆتایی جەژن\nمن بابلۆم\nتا ئێستا نەگۆڕاوم\nخۆشەویستم هەیە، گومانیشم پێیە\nقەرزاریشم\nلە دەریایەکی فراوانام لەگەڵ فەرمانبەرانا\nکە شەپۆل دوای شەپۆل ئەیبزوێنن\nلە ئاڵ و گۆڕام\nسەر لە گەلانی وا ئەدەم هێشتا لە دایک نەبوون\nدێم و ئەچم بەناو دەریا و وتانا\nمن زمانی دڕک و داڵ و\nدانی تیژی ژەهر و\nلەرزەی ئاو و هەوا و\nخوێنی ڕێکەوت و\nشەوگاری درێژی حووت ئەزانم\nچونکە لە زەمینێکەوە\nئەچم بۆ زەمینێکی تر\nتاڤگەی چەندان چەمی گەورە و\nهەورازی ئەوتۆم بڕیوە\nکە یەکجار ستەمە\nهەمیشە ئەگەڕامەوە بەبێ\nدڵنیایی و مل کەچی\nئەتوانم چی بڵێم؟ \nئەگەر ڕەگ و ڕیشەکانم نەبوونایە\n\n٢\nمن بۆ گەل ئەنووسم\nهەرچەندە بە چاوە ماندووەکانی ناتوانێ\nشیعرەکانم بخوێنێتەوە\nبەڵام ئەو کاتە دێت کە دێڕێک\nبگاتە گوێی، گێژەلووکەیەک \nبوومەلەرزە بخاتە ژیانمەوە\nئەوسا جووتیاری چاک چاو هەڵ ئەبڕێ\nکرێکار بە زەردەخەنەوە بەرد لەت ئەکات\nپاچ وەشێن ناوچەوان بەرز ئەکاتەوە\nماسیگر تۆڕ هەڵ ئەدا بۆ ئەو ماسییەی دەستی ئەسووتێنێ\nفیتەر بە بۆن و بەرامەی سابوونەوە لە شیعرەکانم\nورد ئەبێتەوە\nڕەنگە هەموویان بڵێن: \nهاوڕێی ئێمە بوو\nمن ئەوەم بەسە\nئەوە ئەو تاجەیە ئارەزووی ئەکەم\nلە هەوا و\nلە مرۆڤی کەرامەت بریندارا\nبتوێتەوە"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "پڕیشکەکان", "poem_description": "شیعری ئاراگون، شاعیری گەورەی فەرەنسایە", "poem_text": "١واز لە سکاڵا بێنە\nهیچ شتێک لەوە زیاتر\nمایەی گاڵتە پێ کردن نییە\nکە مرۆڤێک بکڕووزێتەوە\nئەگەر نەگری\n\n٢\nبڕوام پێ بکەن\nهیچ شتێک\nبە قەدەر بیرکردنەوە \nژان کێش نییە\n\n٣\nهەرچەندە شیعر\nکورتتر بێ\nچاکتر بە ناخی دەروونا\nڕۆ ئەچێت\n\n٤\nبا ئەم شاعیرە\nشاربەدەر کەین\nچونکە لە شارەکەدا\nجێگای ئەم جۆرە\nژانە نابێتەوە\n\n٥\nئەسووڕێمەوە\nنووکی نێزە لە دەروونم چەقیوە\nئەسووڕێمەوە\nشتێک لە خەیاڵمایە\nئەسووڕێمەوە\nبە گوڵدانێکی گوڵی سیس و\nژاکاوەوە\nبە چەند وێنەیەکی\nبچووک کراوەوە\nئەسووڕێمەوە\nبە جلوبەرگی کۆنەوە\nئەسوڕێمەوە\nکونێکی گەورە لەدڵمایە\n\n٦\nهەموو شتێکمان بۆ ئەوانە\nدروست کردووە کەوا ئەخنکێن\nهەموو شتێک بۆ ئەوانەی\nهەناسە بدەن\nپەنجەرەمان بەسەر شەوا\nبەرز کردۆتەوە\nلە هەموو شوێنێک\nداڵدەمان کردۆتەوە\nئێوەش ڕەگی سکاڵامان ببڕن\n\n٧\nهەرگیز\nهیچ شتێک\nلە زەردەخەنە جوانتر نییە\nبا لەسەر ڕوویەکی\nشێواویش بێت\nئایا ناتانەوێ جوان بێت؟ \n\n٨\nئەم هەنگاوە بریندارانە\nدوور خەنەوە\n\n٩\nچەن پێت ڕەوایە\nچاو وەرگێڕی\nلەو شتانەی خوێناوین\n\n١٠\nهەموو شتێک بە تەواوی\nلە شوێنی خۆیایەتی؟ \nیان هیچ نەبێ وا ئەبێ؟ \n\n١١\nئەی دەرۆزەکەر\nدەستە ڕاکێشراوەکانت بشۆ\n\n١٢\nکێ ئەڵێی من ئازار ئەکێشم؟ \nئەوانم لەبیر ئەچێتەوە؟ \n\n١٣\nبێ دەنگ بوونت بەس نییە\nبەڵکوو پێویستە بزانی\nشتێکی تر بڵێ یت\n\n١٤\nئەو دەرختە، بە نەفرەت کراوە\nئەگەر چاو شاد و دڵخۆش نەکات\nهەروەها شاعیریش مافی مانەوەی نییە\nئەگەر گوڵ دەرنەکات\n\n١٥\nهیچ زامێک نییە\nئەگەر کەمێک جوانی بکەین\nدەمێکی لێ نەیەتە دی\nهەروەها هاوارێک\nنەتوانین بیگۆڕین\nتاقانە تاوان: \nڕێک نەخستنی ئاوازەکانە\n\n١٦\nقسە بۆ ئەو کەسانە ئەکەم\nکە ناتوانن بخەون\nئەوان بە تەنیا نین\nمادام لەوان ئەچم\nهەروەها قسەش بۆ ئەوانە ئەکەم\nحەز ئەکەن بمرن\nبۆ چی ئەڵێن: \nمن خۆپەرستم\n\n١٧\nژیان پڕە لە پڕیشک\nبەڵام لەگەڵ ئەوەشا\nهەر ژیانە\n\n١٨\nجار جار جێی خۆیەتی\nلە شەوا هاوار کەین\n\n١٩\nجارێکی تر چاوی منداڵە مردوەکان\nنایەڵێ لەمڕۆ بەدواوە\nئاوێنە ببینێ\n\n٢٠\nئایا ئەزانی؟ \nوشەی شەرمەزاری چییە\n\n٢١\nهەوڵ بەن\nئەم وشەیەی لە خەنجەر ئەچێ\nئاوێتەی بەیتی شیعرێکی فەرەنسی بێت"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "پێ بکەنە بۆ ژیان", "poem_description": "لە فارسییەوە", "poem_text": "ئەی کۆرپەلە ساواکەم! گوێم لێ بگرە، بزە بتگرێ\nپێ بکەنە، پێکەنینێکی شیرین\nپێم بڵێ، ئەم خەم و ئازارانەت لە کوێوە هەڵقوڵاون\nپاشماوەی فرمێسک لە چاوە جوانەکانت بسڕە\nچونکە مۆتەکە ڕەشە نەفرەت لێ کراوەکە\nدێتە ماڵەکەمانەوە و لەنێوان هەنیسک و فرمێسکی تۆدا\nخۆی حەشار ئەدات. بۆ ئەوەی لە نیوەشەوا بتفڕێنێ\nئاخ.. خۆزگە ئەزانی ئەو مۆتەکە ڕەشە چەن دڵڕەقە\nپێ بکەنە بەڕووی هەر شتێکدا کە ئەتگرێنێ. \nمایەی بەختەوەریم\nپێ بکەنە، پێکەنینێکی سەرکەوتووانە\nبزە بتگرێ\nبەڕووی تیشکی برایەتی و خۆشەویست و ئاواتی خۆشدا\nئەی کۆرپەلە خۆشەویستە گڕوگاڵ شیرینەکەم! \nواز لە گریان بێنە\nواز لە فرمێسک بێنە\nپێکەنینت تروسکەی شەبەقی ڕووناکمانە\nبزە بتگرێ، بزە بتگرێ بۆ ژیان\nبزەی شیرینت مەشخەڵی ڕێگا، \nڕێگای خۆشی و شادییە بۆ ناخی دڵمان"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "پەپوولەکان", "poem_description": "", "poem_text": "فریشتەی سۆز! هەر وەکوو جارەکانی تر\nئەمجارەشیان\nزوو کە بێ بە هانامەوە\nتۆش ئەی بەهرە! \nبۆ هەوێنی شیعرێکی نوێ\nهیچ مەوەستە، فریا کەوە\nدنیا شەوە\nبەڵام کپ و خامۆش نییە\nپێکەنینە و سەربڕاوە\nخۆشیی ونە\nبۆ نازانی\nئەو شیعرەی بە دڵی منە\nزادەی خەم، بەرهەمی شەوە؟ \nباخچەی تەمەنی شاعیریش\nپایزێکی دڵ شکاوە\nبەڵام بەڵام\nبەسەر لقی هەرە بەرزی\nسێ نەمامی ئەو باخەوە\nزەردەخەنەی سێ چرۆیە و\nوەکوو خۆزگە، وەکوو ئۆخەی\nلەو نەمامانە ئاڵاوە\nوا ئەم شیعرەی پێ ڕسکاوە، \n\n١\nتۆ ئەی «ژێوار»ی ئێسک سووک\nبەچکە چۆلەکەی بێ دەنووک\nئەی سمۆرە! \nئەی نۆبەرەی نەمامەکان\nشادم بەوەی\nلەگەڵ تۆی تەمەن ساڵ و نیو\nقسە و بیرەوەریم زۆرە\nئەی تۆ نەبووی\nوەکوو گوڵێ لەسەرچنار\nگەشایتەوە\nشەپۆل شەپۆل، بە هاژەهاژ\nگەشە و بزەت\nدا بە چەم و دا بە کەنار\nبە گڕوگاڵ\nشنەشنت دا بە شەماڵ\nئەی تۆ نەبووی\nهەرکە هاتی وەکوو باران\nدڵۆپ، دڵۆپ\nناوی تازە و ناوی زۆرت\nبەسەر هەموومانا باران\nهەرکە هاتی\nوردە خەم و پەژارەی زۆر\nلە هێلانە ڕەوایەوە\nلەم شەوەدا\nبێ ئەوەی ڕۆژ ببێتەوە\nگزنگی خۆر\nهی گەش بینی\nبە بزەوە گەشایەوە\nکە هاتی\nبە ماچ و نوقوڵ\nبە شیعر و گوڵ\nباوەشت بۆ کرایەوە\nئەی بەرخەکە! \nجەرگی جەرگی هەمە هەمە؛ \nئەی پەروەردەی کۆشی ناز و\nخۆشەویستی ئەم سەردەمە\nئەی ڕۆڵەی زیت\nژیر و بزێو\nتۆ مناڵی، یان سحرێکی\nتاکوو لەناخی ناخەوە\nنزیکت بین، خۆشمان بوێی\nنازت بگرین، هێشتا کەمە\nهێشتا کەمە\n(٢)\nتۆش سۆما گیان! \nسۆمای چاوەکانی شاعیر\nئەی خونچەی تازە پشکووتوو\nتەنیا لە وێنەکەدا دیتوو\nکۆرپەی باوەشی نامۆیی\nئای چەن ستەمە بێ تۆیی\nڕۆڵە، ڕۆڵە! \nئەی کارژۆلە! \nهەڵبەت ئێستاکە تێم ناگەی\nتۆش و هەزاران بەرخ و کار\nهەزاران شوان\nباخ، باخەوان\nتەرەی کەڵبەی گورگی هارن\nئاوارەی دێهات و شارن\nبێزاری دووپشک و مارن\nئەم وڵاتە\nدارستانی کارەساتە\nئەم هەزار و یەک شەوەیە\nشارە و هی زەردەواڵەیە\nفاشستەکان\nگورگە ڕەگەزپەرستەکان\nپڕ بە دنیا ئەلوورێنن\nتامەزرۆی فرمێسک و خوێنن\nزەردەخەنەی لێوی ساوا\nئەتاسێنن\nبێشکە و جۆلانە ئەشکێنن\nشارۆچکە و دێ ئەڕوخێنن\nسەگی هارن، سەگی هارن\nهەڵ ئەبەزن، دا ئەبەرزن\nیان، ئەوەڕن، یان ئەگەزن\nمارن مارن\nبۆ پێوەدان ئەفیشکێنن\nبرسی و تینووی پەلامارن\nشێت و هارن\nپۆل پۆل مناڵ ئەخنکێنن\nئەیانەوێ\nئاشی شەڕ بەخوێن بگەڕێ\nپرسەیان بۆ هەموو ئەوێ\nکانی ڕوون و کارێزی پاک\nتینوو ئەکەن\nلە وڵاتی ڕەش و ڕووتا\nگوڵەگەنم ئەسووتێنن\nوەکوو بەراز\nبێستان و باخ پێشێل ئەکەن\nگۆڕستانمان بێ کێل ئەکەن\nدەس بۆ شەرەف درێژ ئەکەن\nلەسەر بەرماڵیش نوێژ ئەکەن\nسۆما! سۆما! \nهەرچیم وت و هەرچیش ئەڵێم\nهەمووی وایە\nجام پڕ بووە و لێی ڕژاوە\nلێی ڕژاوە\n\n٣\nسانا، سانا، \nتۆش وەک سۆما\nئەوەندەی بە گیان نزیکی\nبە هەناسە و شێوە دووری\nئەی پەپوولە! \nخەم خەم نییە، \nگێژەڵووکە و گەردەلوولە\nدەمێ ساڵە\nکە ئەم شارە\nبێ نەورۆز و بێ بەهارە\nکە ئەم باخە\nبۆ باخەوان\nگوڵی هەمووی ئاخ و داخە\nکە ئەم ماڵە\nیانزە ساڵە\nبۆ خەم خۆرە غەریبەکەت\nهەنگوینی لەدەما تاڵە\nسانا، سانا\nتۆش وەک سۆما\nچەن نزیکی، هێندە دووری\nلێم ببوورە\nکە پێت بڵێم، جارێ ساوای\nتۆ نازانی\nسانا بەچکەی کۆترێکە\nیانزە ساڵە\nلەسەر بەرد و\nلەبن داری\nهێلانەی گەرمی خۆی دوورە\nکۆترێکە شەڕی ناوێ\nدژی داوە\nدژی فرمێسک و خوێناوە\nئاشتی ئەوێ\nمەشخەڵی زانستی ئەوێ\nپێکەنینی گشتی ئەوێ\nپەپوولەکان\nبێ خەم بن و، بێ خەم بنوون\nبفڕن، بفڕن \nهەر وەکوو هەنگ\nبێ دەنگ\nبۆ سەر شانەی هەنگوین\nکە بەرزە و پیرۆزە و شیرین\nئەم شەوگارە\nبۆ کوێ ئەچێ \nهەر کۆچ ئەکا\nنەورۆزی سەرفرازی دێ و\nزستانی کۆیلەیی ئەڕوا\nباخچەی تاسە و خۆزگە و هیوا\nچەپکە گوڵی بەهار ئەگرێ\nچەپکە گوڵی دیدار ئەگرێ\nزەردەخەنەی هەمیشەیی\nسانا و سۆما و ژیوار ئەگرێ"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "چوار دڵۆپی قەتیس ماو", "poem_description": "بۆ چوار هونەرمەندە بچکۆلە جوانەمەرگەکان", "poem_text": "١\nمناڵەکان! \nئەی باڵدارە بێ باڵەکان\nهەبوو، نەبوو\nڕۆژگارێ بوو\nبەهارێ بوو\nدەشت و دەری ڕازاوە بوو\nگوڵەباخی گەشاوە بوو\nدەمێ ئاونگ، دەمێ باران\nسەوزایی و فەڕیان ئەباران\nبەدڵی سەیران و گەشتا\nکوردستانی وەک بەهەشتا\nهەر چرۆ بوو\nچاوی نازی هەڵ ئەهێنا\nهەر گۆپکە بوو\nهەر خونچە بوو\nبزەی لێوی بەشنە بوو\nخۆشیی سروشت پرشنگدار بوو\nهەر خوڕەی چەم و ڕووبار بوو\nکارێزو کانی و سەرچاوە\nیەک بە یەک تەقیوی ئاوە\nهاژەی تاڤگە بۆ ئەوە بوو\nبڵێ: بەهاری وا هەبوو\n\n٢\nمناڵەکان! \nجگەرگۆشە هەڤاڵەکان\nهەبوو، نەبوو\nبەهارێ بوو\nلە شارێ بوو\nبەهار هەر ئەم بەهارە بوو\nشارەکەش هەر ئەم شارە بوو\nئەو شارەی لە بنیاتەوە\nدڵگیرە بە خەباتەوە\nئەو شارەی لە بابانەوە\nشیرینە بە زۆرانەوە. \nبە نەبەزین و جەرگەوە\nکاروانی جوانەمەگەوە\nئەوەی کە پێی ڕازاوەیە\nباخچەی هونەر و بەهرەیە\nشارەکەمان ئەو شارەیە\nگۆشی ئەو دار و بارەیە\nبۆ سەربەرزیی مرۆڤی کورد\nبەخت ئەکا درشت و ورد\n\n٣\nمناڵەکان! \nئەی چۆلەکەی بەرماڵەکان! \nهەبوو، نەبوو\nشەوانێ بوو\nکاروانێ بوو\nویستی بەسەر پشکۆی خەما\nبە ناو ژیلەمۆی ماتەما \nبە دەریای فرمێسکی چاوا\nجەرگی چەن جارە سووتاوا\nبەسەر ئاخ و داخی زۆرا\nبەسەر تەرم و تاتەشۆرا\nبەسەر باڵداری گیراوا\nبەسەر هێلانەی شێواوا\nبەسەر هەموو ئەمانەدا\nفەرهەنگی ئەم خەمانەدا\nبەرەو ئاسۆی بەرزی هونەر\nڕێگای مەبەست بگرێتە بەر\n\n٤\nمناڵەکان! \nگلێنە تەمەن کاڵەکان! \nئەم بەهارە\nلەم شارە بڵێسەدارە\nهەبوو، نەبوو\nکارزانێ بوو\nفرمانێ بوو\nهەبوو، نەبوو \nئازادێ بوو\nڕێبوارێ بوو\nکە هەر یەکەی ڕووبارێ بوو\nلە دنیای ئاوازی کوردا\nهونەری ڕەنگین و وردا\nئەو کاروانە بەهرەدارە\nئەو ڕۆژەی دەرچوون لەم شارە\nبۆ سەرکەوتن\nبەڕێ کەوتن\nبە ڕێی متمانە و هیوادا\nڕێگای شانازی و خولیادا\nڕێگای هونەری ڕەسەندا\nپەلکەزێڕینەکەی فەندا\nکە چی دز و جەردەی مردن\nچڵێسانە ڕێی پێ گرتن\nکامە کارزانی لێ زان بوو\nکامە پەیامی فرمان بوو\nکێ ڕێبواری ڕێی هونەر بوو\nکێ ئازادی بەهرەوەر بوو\nوەکوو گورگێکی چاو برسی\nهەڵی بژاردن بۆ نەوسی\nبەدەم بروسکەی مەرگەوە\nشەبەقیان خستە جەرگەوە\nکۆچێکی ئەوتۆیان نۆشی\nپرسەیان بە شارێ پۆشی\nتا بۆ کورد و کوردستانی\nببن بە قۆچی قوربانی\nبۆ پەیامی بەرزی هونەر\nجوانەرگێ بن هەتا سەر\nناخی دڵی هەموو کوردێ\nبۆ پەیکەریان بکەن بەجێ\nتا نەمر بن لە مردنا\nلەچاوی لەخۆبوردنا\nهەڵبژاردە بن لە مانا\nهەڵبژاردەش لەنە مانا\nبۆیە تاکوو بەهرە زابێ\nتا مناڵ و هونەر مابێ\nدایک کۆرپەی لە کۆشا بێ\nئەو چوار ئاوازە ون نابێ\nئەو چوار ئاوازە ون نابێ"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "کاروان", "poem_description": "", "poem_text": "کاروانی سەر ڕێگەی خەباتهەزاران ساڵە بێ وچان\nبێ سرەوتن، بێ پشودان\nڕێگە ئەبڕێ\nتێ ئەپەڕێ\nهەنگاو ئەنێ بەرەو ئاوات\nبەرەو قۆناغی ئازادی\nبوژینی پڕ گەشەی شادی\nئەو کاروانە بە ڕۆژ و شەو\nلەدو چاوی حەرامە خەو\nڕێگا ون بوی شەوەزەنگە\nبەڵام گوێی لە دەنگی زەنگە\nلە تاریکی \nبۆ ڕووناکی\nئەشێلێ کەند و کۆسپی ڕێ\nناو جەرگی تاریکی ئەدڕێ\nبەرەو ئاسۆ، بەرەو گزنگ\nهەورازی بەردەمی ئەبڕێ\nلەو ڕۆژەوە کەوتۆتە ڕێ\nئەو کاروانە هەر لێی ئەدرێ\nهەزاران جار\nدەستی زۆردار\nقەڵای لەبەر دەما هەڵبەست\n- قەڵای دەرگا و دیوار ئاسن -\nزنجیری خستە قاچ و دەست\nتەوقی زلی کردە گەردن\nبەڵام کە شانی ڕاوەشان\nکاوانە گەورەی تێکۆشان\nدەرگا و دیواری هەڵتەکان\nقەف قەف زنجیری تێک شکان\nهەرچەن ڕێگای سەخت و دوورە\nلەبەر چقڵ شوێن پێی سوورە\nلێرە و لەوێ کە دەرکەوێ\nچەتە و ڕێگر دەوری داوە\nکاروان خڵتانی خۆیناوە\nبەڵام بێ ترس و بێ پەروا\nمل ئەنێ بۆ قۆناخ ئەروا\nڕاهاتووی ڕێی سەخت و دوورە\nچ دەربەستی لوورەلوورە\nخوێن ئەرێژێ\nلەش ئەنێژێ\nلە سەرکەوتن پشت ئەستوورە"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "کە ئەهاتی", "poem_description": "", "poem_text": "کە ئەهاتیوام ئەزانی پەژارە و خەم\nنە زۆر، نە کەم\nوەکوو گڕەی ئاگرێکی بڵێسەدار\nباخی خۆشی دڵنیایی\nدەروونی تۆی نەناسیوە\n\n***\nکە ئەهاتی، وام ئەزانیچاوی بزە و\nپێکەنینە ساکارەکەت\nوەکوو ئەستێرەی گەلاوێژ\nلە خۆشی و گەشە بەو لاوە\nلە ورشە و پرشە بەو لاوە\nهێشتا فرمێسکی نەدیوە\nکە ئەهاتی، وام ئەزانی\nشەپۆلی جم و جووڵەکەت\nلە دەریای بەخۆنازینا\nڕۆژێ لە ڕۆژانی تەمەن\nوەک بەفرێکی بێ گەرد و پاک\nلەسەر کێوی: \nدڵ شکان و\nپەشیمانی و\nبێ ئارامی\nنەباریوە\n\n***\nکە ئەهاتی، وام ئەزانیپەپوولەیت و\nبەشوێن گوڵ و هەڵاڵەدا\nدێیت و دەچی و\nبۆنی هەرە خۆشی عەتری\nباخچەی ژیانت مژیوە\n\n***\nکە چی داخەکەی داخانمئەمجارەیان\nپێچەوانەی جاری جاران\nبەو چیرۆکە دڵتەزێن و\nبەسەرهاتە خەماویەت\nوەک مامۆستا\nهاتی تەختەسڕت هێنا\nچی نوسرابوو\nلەسەر تەختەی هەست و هۆشم\nدەربارەی کامەرانیی تۆ\nهەر هەموویت کوژانەوە\n\n***\nئەمە وابووبەڵام ئاخۆ تۆماری ژین\nدەفتەری تەمەنی مرۆڤ\nتەنها یەک دوو لاپەڕەیە و\nئەبڕێتەوە؟ \nمرۆڤ چییە؟ ! \nحەز و خولیا و ئارەزووە\nتیشکی ئێستەو ڕابوردووە\nکانیی هەستێکی زیندووە\nگەر بیەوێ\nباڵدارێکی سەرکەوتووە\nدەریایەکە\nسەدان شەپۆلی نەبەزی و\nنەسرەوتن و یاخی بوونی\nبۆ گەوهەری کامەرانی\nبۆ ئەو ژینەی\nشیاوی ناوی مرۆڤ و\nدوا ڕۆژی ڕووناک و گەشە\nگرتۆتە خۆ\n\n***\nدە تۆش وەرە، بە گوێم بکەبەسەر دڕکی ڕێی ژیانا\nهەتاکوو سەر هەنگاو بنێ\nوەک مرۆڤێکی بێ پەروا\nهیچ مەترسە، هیچ سڵ مەکە\nوەک کۆترێ\nبفڕە بەرەو ئەو باخچەیەی\nگوڵی ڕەنگاوڕەنگی لێیە: \nخۆشەویستی\nدڵنیایی\nئارامی زۆر\nخەونی سەوز\nکەسایەتی\nئەبێ من و تۆ بزانین\nگوڵی باخچەی\nئەگەر هەبێ - کامەرانین\nسامانی چڵکن و پڵکن\nهەر پێشکەشی ژەنگ و ژارکە\nوەکوو کردت\nچۆنت ئەوێ، وەها بژی\nبە شانازی، بە سەربەرزی"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "کە شار گڕ ئەدرێ گڕ ئەگرێ", "poem_description": "پێشکەشە بە کاک هێمنی هاوڕێ و شاعیر", "poem_text": "کە مناڵ بووملە کاروانێکی شەوڕەوا\nباوکی منیش ڕێبوارێ بوو\nبۆ شارەکەی بانە ئەچوو\nبەپێی بەڵێنێکی کرچی\nپەڵپم لێ گرت\nبم با لەگەڵ ئەو کاروانە\nبۆ شارە کۆنەکەی بانە\n\n***\n- نەء، نەء، مەیە تۆ مناڵیتۆ خەلفێکی تازە ساوای\nشەو درێژە و ڕێمان سەختە\nزستان ئەتسووتێنێ شەختە\nبڕۆ دواوە\nسەفەری کەمان زۆر ماوە\n- نەخێر، نەخێر، ناڕۆمەوە\nمن هەر ئەم کاروانەم ئەوێ\nهەر ئەم ڕێگاو بانەم ئەوێ\nگەشتی ئەم زستانەم ئەوێ\nهەر شارەکەی بانەم ئەوێ\n\n***\nهەر ڕۆیشتمپێم نا بە گڵ و بە ژانا\nبە ئارەق و بە فرمێسک و\nخوێن و کۆسپی ڕێگاو بانا\nهەر ڕۆیشتم\nلەگەڵ کاروانا گەیشتم\nدەمەو ئێوارەیەک درەنگ\nخامۆشیی خۆی گەیاندە زەنگ\nکە گەیشتم\nپێ یان وتم: \nدوا مەنزڵە\nئەمە شارەکەی بانەیە\nئەو بانەیەی\nبە ئەسحابە کوژ ناسراوە\nئەو بانەیەی\nکەوا چەن جارێ سووتاوە\nتا سەرلەنوێ\nخۆی، خۆی بنیات بنێتەوە\nبۆ سووتانی کە\nهەنگاو هەڵبگرێتەوە\nتا بۆ دواجار\nوەکوو درەختێکی پیرۆز\nبژێتەوەو\nببڕای ببڕای نەمرێتەوە\n\n***\nئێستاش هەرچەن بیرەوەریمهەرچەن چاوی ئەندێشە و بیر\nژان ئەکات و\nڕەهێڵەی گل ئەبارێنێ\nئەو کاروانەم لەبەر چاوە\nچۆن بە ژیلەمۆی ئازارا\nنەکوو هەر لەلایەکەوە\nلە زۆر لاوە\nلەشی خڵتانی خوێناوە\nبە هەورازی وەک دۆزەخا\nسەر ئەکەوێ\nئەکەوێ و هەڵ ئەستێتەوە\nئەکەوێ ئەگەڕێتەوە\nئەکەوێ و بۆ پێشەوە هەر\nئەچێتەوە\nبۆ سێبەری ئەو درەختەی\nکە پیرۆزە و ئەژێتەوە\nئەژێتەوە"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "هاوڕێم نازم", "poem_description": "ئەم پارچە شیعرە لە زیندانە بەسامەکەی ماکرونیزۆس شاعیری تێکۆشەری یۆنان «متلاوس لاومس» نوسیویە و بە شێوەی نامەیەک بە نەهێنی ناردوویەتی بۆ یەکێک لە بەندیخانەکانی تورکیا بۆ «نازم حیکمەت» کە ئەو دەمە لە زیندانە تاریکەکەی ئەستەمووڵدا بووە.. لە وەڵامی شیعرێکی کە بەو شێوە نەهێنییە بۆی ناردووە", "poem_text": "هاوڕێم نازمبیستم دوێنێ\nداخت بۆ یۆنانمان ئەخوارد\nدوێنێ، شەو بوو\nکاتێکی تا بڵێی تاڵ بوو\nداخەکەی تۆ\nخۆی کێشا بەسەر سنگمانا\nئا ئەو کاتەی کەوا خۆمان\nپێچابووە زامەکانمان\nپەڕۆمان لەسەر لا ئەبرد\nگوێمان ئەگرت\nناڵەی تۆ بوو لە زیندانا\nلە زیندانی ئەستەمووڵا\nکە وا ئەتدا بە گوێمانا\nبەگوێی هەموو\nزیندانەکانی جیهانا\nئێستە نازم\nمن ئەتوانم بە تۆ بڵێم\nچەرمی چۆلەکەیە کە جێم\nئێستە نازم\nکە چین چین ئارەق ئەڕێژم\nژەنگی پێوەندم ئەچێژم\nمن ئەتوانم بە تۆ بڵێم\nلەم سەر ئاسنی مەچەکەم\nهەست بە دەستەکەی تۆ ئەکەم\nهەست ئەکەم وای لە گیانما\nلە قوڵایی زیندانما\nلە ناکاوا\nلە کۆتایی عومری شەوا\nنامەکەت بۆ ئێرە فڕی\nوەک باڵدارێک\nلەپڕ لە قەفەز دەر پەڕی\nوەکوو دەستێک\nلە شەپۆل سەری هەڵ بڕی\nبڕگە بڕگە، بە ترس و لەرز\nخوێندمانەوە\nلەبەر تریفەی مانگە شەو\nئەم بوو سوێندی ئەخوارد\nبۆ ئەو\nکە مۆرەکەی ماکرونیزوس\nلەسەر کراسەکەت بچنین\nناوەکەی تۆ، وەکوو یەکێک\nلە جوانەمەرگانی بڕوا و\nهاوڕێیانی خۆمان بێنین\nئێمە لێرەدا گیراوین\nبێ بن میچ و بەرەلڵایە\nپیس و بۆگەن\nتاریکییە و دەوری داوە\nلە چوار لاوە\nئەوەی کە ئەجووڵێتەوە\nبڕبڕە پشتی وەستاوە\nچۆن شیعرەکەت\nتوانی ڕێی خۆی بکاتەوە\nلە پیاو کوژ و\nڕەشەبای سەخت بەو لاوە هیچ شتی تر\nڕێی ناکەوێتە ئەم ناوە\nچۆن شیعرەکەت\nبۆی کرا مل بنێ واوە\nئەوەی ئەمڕۆ\nلە وڵاتەکەم ڕووی داوە\nئەی هاوڕێکەم\nلە هیچ شوێنی ئەم دنیایە\nلەوە پێش وا ڕووی نەداوە\nنە ئەکرێ بیگێڕینەوە\n نە ئەکرێ بینووسینەوە\nتەنیا ئەوەی بە تۆی ئەڵێم: \nمناڵەکان\nئەوانەی کە سەدان ساڵە\nتەنیا بۆ خۆیان گریاون\nکەچی ئەمڕۆ لە ناو لانک\nئەگرین بۆ ئازاری باوک\nویستم ئەمە بە تۆ بڵێم\nکەچی تەنانەت مۆمەکەم\nسەری خەمی لار کردەوە و\nدایە پڕمەی گریانی خەست\nئێستا کە شەوێکی خۆشە\nسبەی شەبەق ئەبێتەوە\nبەیانی زوو، لێرە و لەوێ\nخۆر دەر دەکەوێ\nپێوەندمان لە پێ بێتەوە\nبە سواری پاپۆری شادی\nبە ئازادی\nدێم هەتاکوو تۆ ببینم\nدانامێنم\nدەستە سڕ ڕائەوەشێنم\nتۆش دێی بۆ بەخێر هاتنم\nئەوسا بە وێنەی دوو برا\nباوەش ئەکەین بە یەکترا\nوێڵ ئەبین لەم سەر دنیایە\nوەک تازە لەدایک بین وایە\nهاوڕێ نازم\nئەگەر دایکەکەی تۆ مابێ\nبە ماچی دەستی ئەنازم\nبرات مابێ\nداوا ئەکەم\nناوەکەی تۆم پێ ببەخشێ\nکوڕت هەبێ\nدەستی ئەنێمە ناو دەستی\nکچە بچکۆلەکەمەوە\nئەگەر بێت و کەست نەبێ\nهەر کەس\nئەوا مناڵە تورکەکان\nدایکە بێ دەرەتانەکان\nلەسەر تەپۆلکە و گردەکان\nلەپشت پەنجەرەی کۆگاکان\nلەسەرمان وشک هەڵاتوون\nمن و تۆ دوو بە دوو ئەچین\nلەگەڵ دایک و مناڵانی\nوڵاتی یۆنانی خۆمان\nئەیانبینین\nجا پێکەوە\nسوێندی ڕق و قینی نەسرەوت\nئەخۆین: هەرگیز پێ نەکەنین\nتا هەموومان پێ ئەکەنین\nگۆرانی ئەڵێین، تا دوایی\nبە فرمێسکی جیهان دێنین\nئێستەش ئەی هاوڕێ بمبەخشە\nوەردیانەکەم لێ نزیکە\nمۆمەکەیشم ئەوا کز کز\nلەگەڵ مردنا خەریکە"}, {"poet": "محەمەد محەمەدئەمین قادر", "poet_description": "['ناو : محەمەد محەمەدئەمین قادر']", "book": "دیوانی کاکەی فەلاح", "poem_title": "یادێکی ٢٥ ساڵە", "poem_description": "", "poem_text": "١\nیادگارێ، دەریای خەمم ئەهەژێنێ\nپوورە هەنگی پەژارەم لێ ئەوروژێنێ\nهەرچەن ئەکەم لمی تینووی هەتاوی سوور\nفرمێسکی چاوی ئەو یادە ناخواتەوە\nهەرچەن ئەکەم ئیسفەنجی لەبیر چوونەوە\nکفەی خوێنی بەربووی ڕەگی ناخواتەوە\nلەو ساتەوە، ئەو یادە لە دایک بووە\nلەناخما، وەکوو خۆی ماوە زیندوە: \n\n٢\nبیرەوەری ئەو بەندییەی وەک بزمارێ\nسەرنجی بە بن میچەوە داچەقاوە\nوەک هەژارێ\nوەک هەزارێ\nپلیشاوەی ژێرپێی کاروانی سزا بوو\nمرۆڤێکی ئەم خاکی کوردستانە بوو\nتاوانەکەی؟ لەگەڵ براکەی دووانە بوو\n\n٣\nئەو برایەی خوێنی ستەمکارێکی ڕشت\nگورگێکی بەرەڵڵا و هاری لەو شاخە کوشت\nدادگای دڵنیا نەبوو، بەدەست و برد\nداوای تاقە بیست ساڵێکی تەمەنی کرد\nلەناو دۆزەخی ئازار و ژان و ئێشا\nهەر چۆنێ بوو، سێ چوار ساڵێکی ڕاکێشا\nتا بە بن باڵی دەرفەتا، دەرچوو هەڵات\nلەو دیوەوە، هەواڵی کۆچی دوایی هات\n\n٤\nکە ئەو هەڵات، یاساوڵ ئەمی ڕاپێچا\nبە سەر دڕکی یاسای خێل و خوار و خێچا\nهەزار هاوار، هاوار، هاوار، کە من ئەو نیم\nئێمە دووانەین لە یەک ئەچین، ڕۆژم شەو نیم\nوس بێ دەنگ بە، تۆ هەر ئەوی، تۆ هەر ئەوی\nبۆ ڕا ئەکەی؟ نازانی بەر دەست ئەکەوی\nبارستایی چوار ساڵی کەش لە ئەستۆتە\nهاوڕێی ڕۆژ و شەوتە ئەو زنجیر و کۆتە\n\n٥\nتا لەو کونجی زیندانە خۆی بخواتەوە\nبە فرمێسک چڵکی ستەم بشواتەوە"}]