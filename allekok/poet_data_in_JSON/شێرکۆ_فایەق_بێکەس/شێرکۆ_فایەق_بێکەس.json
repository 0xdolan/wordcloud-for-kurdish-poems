[{"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "ئافات", "poem_title": "ئاوابوون و بوومەلەرزە", "poem_description": "١٩٩٣/٠٦ هەولێر", "poem_text": "ئاوابوون بوو. ئەی شەفەقی لە خاچ دراوی جەستەم و مانگی کوژراو! \nئاوا بوون بوو. \nوەک زەردەپەڕی «گاتاکان» لە پەرسگەی ڕووناکیدا. \nوەک پووکە پووکی درەخت و، \nوەک بینایی دار و بەرد و\nسۆمای کێو و نیگای هەور و چاوی ڕێ و بان..\nوەک ئاگردان\nوەکوو دایکم\nهەموو کەلەپۆکان گریان! \nغەزای سەربڕینی شاخ بوو، غەزای ڕۆحم، غەزا.. غەزا\nغەزای دەروونی داربەڕوو\nغەزای.. بەفر و\nغەزای.. وشەم\nغەزای گوڵجاڕی ئاوێستا! \nلێشاو بوو، لێشاو بوو، لێشاو\nلێشاوی پێکەنینی لم، \nقاقای ڕم و قاقای دەف و قاقای تەپڵ\nلێشاوی خۆڵی بیابان: \nلە هەڕەتی تەپ و تۆزی سەرکەوتوودا! \nلێشاوی دوورگەی نەفرین بوو\nلە هەڕەتی خوێن جمانی شیر و شمشێری لەشکردا..\nچاوەکانی خۆشەویستیی\nچاوی نەستمان\nوەک قوتیلکە کزەکانی سەر تاشەبەردی ئاتەشگە\nکوژانەوە و بوو بە ئاهەنگی خەلیفە و\nجەژنی فەتحی کافرستان... \nغەزا بوو. غەزا بوو.. غەزا\nئاوابوون بوو لە بەیاندا\nهەڵقرچان بوو لەناو بەفرا و\nبەفرانبار بوو لە دۆزەخدا و\nدۆزەخیش بوو لە بەهەشتی تازەماندا! \nفەرمان فەرمانی سەحرا بوو. \nفەرمان فەرمانی ئاسن بوو\nفەرمانی باوک، فەرمانی تیر، فەرمانی شیر\nئاوابوون بوو. \nئاوابوونی عەشق لە مەرگا و مەرگ لە عەشقا\n«شین و شەپۆڕی باران بوو»\nئاوابوونی لەش لە تەمدا و تەم لە لەشدا\n«گەرمەشینی دارستان بوو»\nهەستانە سەرپێی زریانی زەردی لم و\nچۆک دادانی چیاکان بوو..\nئاوابوون بوو\nخۆرنشینی بانگی موغ و\nپژانی شیعر و گۆرانی و\nتوانەوەی ئێسکی هەتاو و\nهەڵوەرینی سەروقژی دڵداران بوو..\nئاوابوون بوو\nخەرەندەکان پڕ بوون لە تەرمی دار گوێز و\nپڕ بوون لە سکڵی کوژراو و\nپڕ بوون لە گوڵی جوانەمەرگ\nبێشەیەک شمشێر ئەجووڵێ و دێتە پێشێ\nئاوابوون بوو\nکانی وەک منداڵ ئەترسێ\nپیاو وەکوو چیا ئەترسێ\nمێژوویش وەک درەخت ئەسووتێ\nبێشەیەک شمشێر ئەجووڵێ و دێتە پێشێ\nغەزا بوو.. غەزا بوو.. غەزا..\nئاو لەسەر تاوێر خۆی ئەکوشت\nدابڕان بوو. جوێ بوونەوە بوو. دابڕان بوو\nداچۆڕانی دوا تنۆکی زەردەخەنەی گاتاکان بوو. \nڕنینەوەی دەنگی شاخ و\nبڕینەوەی ڕەنگەکان و\nدابڕانی کات لە شوێن و شوێن لە کات بوو. \nبێشەیەک شمشێر ئەجووڵێ و دێتە پێشێ. \nگوناهە بەستەزمانەکان، پۆلە باڵندەی وەریو بوون\nپۆلە هەوری ڕەنگ پەڕیو بوون\nخۆیان خزانە باوەشی شمشێرەوە و\nبوون بە ترسێکی ڕواوی باخچەی بەهەشت\nبوون بە کەنیزەکی شەو و\nبوون بە غیلامانی یاوەران..\nکوژانەوە دەستی پێکرد! \nلە سەرانسەری ئەم کافرستانە جوانەدا، \nلە سەرانسەری ئەم ئازارە شۆخ و شەنگەدا، \nباڵندەیەک نەما کوێر نەبێ\nهەورێک نەما نەزۆک نەبێ. \nباخێک نەما ئیفلیج نەبێ\nلە سەرانسەری ئەم بەهارە خوێناویەدا: \nهەردێک نەما وەک غەنیمە سەوزیی لەبەر دانەکەنرێ\nگومێک نەما وەک غەنیمە شینیی لەبەر دانەکەنرێ\nئاوابوون بوو\nتوانەوە بوو\nدابڕان بوو\n&#39;ئەوەی بیستتان: ئەوە دەنگی جەستەی من بوو. \nئەوە زریکەی مەمکم بوو. قیژەی بەژن و گەردنم بوو\nئەوە هاواری مەرگم بوو. لە هەڕەتی داڕماندا..\nئەوەی بیستتان: دەنگدانەوەی یەکەم غەزای\nیاوەران و پیاوچاکان بوو لەناو لەشما. \nئەوەی بیستتان: دەنگدانەوەی خوێنی عوزر و\nدوا چەخماخەی کچێنیم بوو. \nئەوەی بیستتان: گرمەی کەوتنی سەرم بوو. \nشڵپەی ناخم، هاژەی ڕۆحم، زەنگی ناخم. \nئەوەی بیستتان قرمەژنی نوشوستیم بوو. \nمن کچە چاو سەوزێکی میدیاییم\nناوم«ناهید»ە\nشەرابی گاتاکان لە ناوەکەم ئەچۆڕێتەوە\nمن بە نێوی «ناهید»ی خواوەندی جوانی و میهرەوە ناونرام. \nگەڵا زەیتوون چاومە و چاوم گەڵا زەیتوونە. \nباڵام کڵپەیەکی کەڵەگەتە، گەردنم کێلی ڕەوەزانە. \nئەو شەوەی لە دایک بووم\nمانگ لە دەربەندی پیرەمەگرووندا قەتیس مابوو\nمانگ بە هانای مەزدەوە هاتبوو. \nئەو شەوەی لە دایک بووم\nلە تێلی تاوسیانەوە پێچام و حەوت جار\nبە دەوری ئاگرێکی خۆشدا گێڕایانم..\nچل قومریی باڵ شین بۆیان ئەخوێندم\nچل گوڵە هێرۆشیان کردبوو بە چەتری سەر سەرم. \nئەو خاڵەی لەسەر تەختی تەوێڵمە\nنیشانەیە، ئەوە شوێن ماچی پیرۆزی ئاهورامزدایە\nمن لە دەستەی فریشتە سپییەکانی میدیام. \nباوکم ڕەزەوانی پەرسگە گەورەکەمانە. \nباوکم بە ڕیشە سپییەکەیەوە\nلە درەختی نووری ئاوێستا ئەچێ. \nمن تاقانەی ئەو بووم..\nوەک تاقانەی زنەی قاقڕێک. \n«مەردۆخ»ی پاڵەوانی سەرسنگ نەخشاو\nبە سەرە «بەران»ی پیرۆز، عاشقم بوو\nچەندین بەوری بۆ کوشتم\nچەندین پڵنگی بۆ ڕاو کردم. \nهەتا «با»ی دڕکاویی سەحرای لە شمشێر زاو\nنەگەیشتبووە لامان\nئاسمان و زەویمان وەکوو\nپەڵە هەوری سپی و گوڵەگەنم پاک بوون\nکە «با»ی ڕەش گەیشت «با»ی وەشتمان مرد\nبوو بە زەمانی کوللە باریین\nبوو بە زەمانی ئەوین هاڕین..\nئەم «با»ی چقڵە بەیەکەوە گوڵەگەنم و چاومان ئەخوا\nبەیەکەوە پەنجەمان و لاسکی شیعر و تاڵە قژی پەریەکانی\nمەملەکەتی خەونی مید و مەمکەکانی«ناهید» ئەخوا. \nکچە میدیی گوڵ وەنەوشە، لە پەنجەرەی\nڕەوەزەوە وەک کازیوە هەموو ڕۆژێ سەر دێننە دەر، \nمانگ بەسەر و، گوڵ بە سەر و، گزنگ بەسەر\nئەڕواننە دوور، چاوەڕوانی حیلەی ئەسپ و بانگەوازی\nمەردۆخ ئەکەن. چاوەڕوانی بوومەلەرزەی مەلەک تاوس، \nچاوەڕوانی ڕەزەوان و گەڕانەوەی گاتاکان و مەشخەڵانی\nپرچەکانی ئاگر ئەکەن\n«نایەنەوە، تیژتر بووە\nدەمی ئەم شمشێرە زەردە\nنایەنەوە، زیندوویش تەنها سبەینێیە»\nخوداوەندی عەشق و جوانی\nخوداوەندی پەیام و جەستە خوێناوی\nخوداوەندی شیعر و نامۆیی و تەنیایی\n«ناهید» ئەڵێ: \nزەریاکانی چەندین سەدە وان لە سەرما. \nمن هەڵمی دوێنێ و\nبارانی ئەمێستاکە و\nخەونی سەوزی سبەینێشم\nلە یەک وەختا یەک ناوم هەیە و سەدان ناو. \nمێیینەم و نێرینەم و گیاندارم و بێ گیانیشم. \nمن خۆم زەمانی قوربانیی بێبڕانەوەی ئەوینم. \nسەد هەزار جار کوشتوویانم. \nسەد هەزار جار ژیامەوە. \nمن گەردنی ژێر شمشێری\nزەردی هەموو کات و سەردەمێکم. \nمن ئەو خوێنە نەفرەتییەم کە ڕشتنم نابڕێتەوە. \nسەدە هات و سەدە ڕۆیشت و منی یەکەمین دەریاچەی\nگوناهی جوان، گوناهی شەنگ، بووم بە دایکی\nهەموو مێرگە کوژراوەکان، بووم بە سەری پڕ لە قیژەی\nمێژووی ئاو و مێژووی خۆڵ و هەقی چوارمێخە کێشراوی\nڕەجم کراو. \nمن تەباییی ناکۆکییەکانم: \nکۆنی تازەم. \nزامی ساغم. \nسوێی تریقەی پێکەنینم. \nماڵی بێجێم. \nبەهەشتییەکی دۆزەخیم. \nڕەشەبایەکی لەسەرخۆم. \nشەماڵێکی پڕ لە پشکۆم. \nشەرابی بێدارکەرەوەم. \nتۆبەی مەستم. \nپەپوولەیەکی زۆر دڕم. \nکڵپەیەکی سارد و سڕم. \nخۆرەتاوێکی تاریکم. \nتاریکاییی چراخانم. \nکوێستانێکی پڕووکاو و\nبیابانێکی پاراوم..\nتەم و مژ و لێڵیی: ڕوونم. \nمن ئەشکەنجەی کامەرانی و پێکەنینم. \nئاخ لە من ئاخ لە من ئاخ. \nنامۆی ناو ماڵەکەی خۆم و\nغەریبی ناو گیانی خۆمم. \nسپیی ڕەش و ڕەشی سپی و\nدەنگدانەوەی ناو بێدەنگی و\nڕەنگدانەوەی ناو بێڕەنگی و\nسووڕانەوەی ناو وەستانی جەستەی خۆمم. \nمن بیناییی نابیناییم، \nمن کەسدارێکی بێکەس و\nجوگرافیای بێخەریتە و\nماتماتیکی بێژمارە و\nکارەساتی بێدیرۆک و\nڕێزمانی بێزمانی دەنگی خۆمم! \nمن لە تەمتوومانی سەدەی خۆمدا\nلە ئاگری جەستەی خۆمدا و\nلەسەر کورسیی خاچەکەی خۆم\nهەموو جارێ\nبە دیداری ئەو ئازارە سووتاوانە شاد ئەبم\nکە دوای من ڕسکان و نەمدین. \nکە دوای من هاتن و\nبە بەردە ئەستێی خەم\nسەرزەمینیان ئاگردا. \nبە بوومەلەرزەی شپرزە و گومان\nتۆبەی یەقینیان هەڵەوگێڕ کردەوە\nهەموو جارێ\nلە باڵکۆنی هەورە بەرزەکەی خۆمدا\nبە دیداری ئەو بارانە کوژراوانەی دوای خۆم شاد ئەبم\nبەرامبەر یەک دائەنیشین\nچاو ئەبڕینە زامی یەکتر\nئەوان ئەبن بە من و من ئەبم بەوان..\nدەست ئەخەینە ناو دەستی ژان و خولیای یەکترەوە. \nمەگەر بە هەندێ نیشانەی ساڵدا لە یەکتر جوێ بکرێینەوە\nئەگینا هەر: \nیەک سەرمان هەیە و\nیەک چاومان هەیە و\nیەک پەرسگایش. \nشەوانە لە باڵکۆنی هەورە بەرزەکەی خۆمدا\nپێکەوە ئەیکەین بە شاییی گوناهی سپی و\nشاییی مەرگی ڕاپەڕیو و شایی خاچی سەرچۆپی کێش. \nزەماوەندی هەموو گومانە جوانەکان. \nئێمە لەم وڵاتی هەتا هەتایەی عەشق و هەتا هەتایەی\nئاگردا. بریتین: لەو ژن و پیاوە بە نەعلەت کراو و\nڕەجم کراوانەی، کە یەک لە دوای یەک، کەڵبەی\nمێژووە دڕەکانمان هەڵکێشا، هزریان تووشی\nژانی خۆشەویستی و بوومەلەرزە کرد. ئێمە لەم وڵاتی\nژیلەمۆ و ناتەباییەدا، هۆش و گۆشە مل کەچەکانمان\nفڕێدایە گەرداوە تووشەکانی گومانەوە. وەک پڵنگ\n«نە ء» مان بەردایە گیانی«بەڵێ» باوەکانی دیوەخانان. \nئێمە دەرزیئاژنی جەستەی دڵنیاییمان کرد. \nدۆزەخی ئەبەدیمان بۆ بەهەشتی قەناعەتە بەسەزمانەکان\nداخست. نەمانهێشت تەختی پادشاهان و تاجەکانیان\nلە ترس و لەرز بەدوور بن\nئەگەر لە ترسی هەڕەشەی کوختێکی تەنیایش بووبێ. \nنەمانهێشت قفڵەکانی لە گەروو دراوی ڕووناکی\nهەموو شەو بەئاسانی چاویان بچێتە خەو\nبێترس و لەرز بنوون\nئەگەر لە ترسی کلیلێکی ون بوویش بووبێ. \nئێمە بریتین لەو برینانەی ڕاوی چەقۆمان کرد. \nلەو خوێنانەی زریانی سپیمان لێ کەوتەوە. \nلەو سێدارانەی گوڵاڵەمان لەسەر ڕوا. \nلەو مەنفایانەی نیشتمانمان لێ زا. \nئێمە بریتین لەو نائومێدییانەی بە هیواوە سەرمان نایەوە! \nشەوانە لە باڵکۆنی هەورە بەرزەکەی خۆمدا\nپێکەوە، زامی هەموو سەدە دوور و نزیکەکان کۆ ئەبینەوە\nوەک پوورەی هەق ئەخرۆشێین. \nکورسییەکەی من بە تەنیشت کورسییەکەی مەسیحەوە. \nکورسییەکەی حەللاج بەرامبەر کورسییەکەی ژان دارک. \nکورسییەکەی بابک بەتەنیشت کورسییەکەی قاسملووەوە. \nکورسییەکەی جەمال عیرفان بەرامبەر کورسییەکەی «مەزدە». \nکورسییەکەی عەبدولخالق مەعرووف بەرامبەر کورسییەکەی شەرەفکەندی. \nکورسییەکەی مووسا عەنتەر بەرامبەر کورسییەکەی سەعید پوور. \nشەوانە لە باڵکۆنی هەورە بەرزەکەی خۆمدا: \nپێشوازی لە تۆفان و مەوجدانەوەی هەقی خوێناوی ئەکەم\nپێشوازی لەو سەرە بڕراوانەی تووڕدرانە بەردەم سەگەلی خەلیفەکان\n«دواتر بوون بە مانگ»\nپێشوازی لەو مەچەکە بڕراوانەی\nخرانە تەندورەکانی خەلیفە ژنەوە\n«دواتر بوون بە قەڵبەزە»\nپێشوازی لەو پەنجە قرتاوانەی\nکران بە دەنکە تەزبیحی ئیمام\n«دواتر بوون بە پەلکە گیا»\nپێشوازی لەو لۆلاقانەی خرانە ژێر تەختی شاهان و\n«دواتر بوون بە دارستان»\nدیسانەوە ئاوابوونە\nئەی«ناهید»ی ئەو دیو پەنجەرەی غوربەت و ساماڵی ڕۆح! \nئاوابوونە.. دیسانەوە خۆرنشینی\nسەری من و.. دابڕان و جوێ بوونەوەی\nنێوان جەستە و گیانی منە. \nپێک گەیشتنەوەی مەرگ و دووکەڵ و زریکە و خۆڵەمێشی\nناو ئەنفالی یەکەمین و دەیەمین و سەدەمینە..\nپێک گەیشتنەوەی خاچەکانە. \nپێک گەیشتنەوەی ماچ و مووچی زامەکانە. \nپێک گەیشتنەوەی دووڕییانی هەموو هەموو مەزدەکانە. \nتێک ئاڵانی پرچی ژان دارک و کاکۆڵی عیساکانە. \nتێک ئاڵانی ڕیشی حەللاج و مام وەیسی گەرمیانە. \nئاوا بوونە! \n«١٩٨٨»ی میلادی\nبەرامبەر«٢٦٩٣»ی ئەنفالی! \n١٩٨٨ هەزار هاوار.. دوای لە دایک بوونی کوڕی خاچ و کوڕی ئازار\n١٩٨٨ هەزار برین.. دوای خوێنی ژان و وێڵاشی مریەم. \n١٩٨٨ هەزار قولاپ.. دوای لە دایک بونی تۆڕی یەهوودا. \n١٩٨٨ هەزار تۆفان و ١٩٨٨ هەزار بورکان و\n١٩٨٨ هەزار ئاخ لە چرکەیەکدا\nئاخ ١٩٨٨! \nئەی کێلە ساڵی، گۆڕی شیعر و ئەستێران\nگۆڕی زەردەخەنە و\nگۆڕی گژ و گیا و\nگۆڕی چاوانم. \nئەی بەرزترین دەنگی نائومێدیم و\nئەی جوانترین شیوەنی شاخانم! \nئاوابوون بوو. \nسەد بێشە (خوودە) ئەجووڵێ و دێتە پێشێ\nسەد بێشە پۆستاڵ، سەد بێشە تفەنگ\nسەد بێشە بەڵا و\nسەد بێشە تاوان ئەجووڵێ و دێتە پێشێ. \nئەمێستاکە بەغدا\nدۆڵپای هەشتا و هەشتی ئاسنینە، پێیەکی\nلەسەر زاخۆیە و\nئەویتریان لەسەر بەسرە و مێژووی کۆن و\nمێژووی تازە قووت ئەدات و تاعوونێکی نێودەوڵەتیی\nخۆشەویستیی سەرزەمینە. \nپەتایەکی سپیی جوانە. \nئایەتێکی ژەهراوییە و\nشەرەفێکی پان و پۆڕی ناو کەنداوە و\nدرۆیەکی عەرەبانی پۆڵایینە. \nئەمێستاکە بەغدا غەرقی\nسیحری نەوتە و\nکەمەندکێشی گشت جیهان و سەرزەمینە. \nئاوابوون بوو. دیسانەوە ڕۆح نشینی باخچە و بەفر و\nئاوابوونی زەردەخەنەی دەشت و شاخ و سەربڕینی\nکێڵگە و هەرد بوو. دیسانەوە غەزای جەستەی\nمن و بەرد بوو. غەزای تازە. غەزای ڕاگوێزانی لەشم. \nغەزای شیعر و غەزای جەستەم. \nڕاگوێزانی دەست و پەنجەم. \nهەڵکێشانی لاسکی خەون و سەر و ملی حەرفەکانم و\nدەرهێنانی چاوی گوڵ و کوێر کردنی مەلەکانم و\nکوشتنی ئاو و منداڵ و هەڵواسینی یادگارم و\nبڕینەوەی بەژنی هیوا و قەدی خاک و کوژانەوەی\nیەک بە یەکی چراکانی ناو دەربەندی ژیانم بوو. \nسەد بێشە دووکەڵ ئەجووڵێ و دێتە پێشێ. \nسەد بێشە ڕق، سەد بێشە عەفلەق، \nسەد بێشە سەددام، سەد بێشە ژەهر و\nسەد بێشە ئاسن ئەجووڵێ و دێتە پێشێ، \nلێشاو بوو، لێشاو بوو، لێشاو\nدیسانەوە لێشاوی پێکەنینی لم..\nقاقای تانک و قاقای تۆپ و قاقای مێک و\nقاقای مووشەکی زەمین بە زەمین..\nقاقای کریملنی مۆسکۆ و\nقاقای پەیکەری ئازادیی ئەمریکا و\nقاقای ڕیشی فیدل کاسترۆ و\nقاقای مەمکی هاوسەرەکەی کیم ئیل سۆنگ و\nقاقای کتێبە سوورەکەی چین و ماچین..\n«ئەوەی بیستتان: ئەوە دەنگی برینەکەی سنگی من بوو. \nئەوە هاواری پەیامە یاخی بووەکەی سەری من بوو. \nئەوەی بیستتان: دەنگدانەوەی قەڵای وشە و\nقەڵای ڕستەی جەستەی من بوو\nئەوەی بیستتان: ئەوە بوومەلەرزەی خوێن و\nدەنگدانەوەی ئەشکەوتەکانی برینم و شریخەی\nهەردوو نیگام و چەخماخەی ئاسۆی گەردن و\nتەوێڵم بوو»\nمن کوڕە چاو مەیلەو سەوزێکی هەولێریم\nناوم «عبدولخالق»ە\nکوڕی سەفینی کوڕی مەتینی کوڕی هەڵگوردم..\nلە ڕەگەزی ئاگرم. \nئەو بەیانییەی لە دایک بووم\nدایەنە یەزیدیەکەم\nلە پەڕە گوڵاڵەیەوە پێچام و\nبردمی بۆ دەربەندی بازییان و\nحەوت جار بە دەوری بەردە قارەماندا گێڕامی\nحەوت جار لە ئاوباریکی هەڵکێشام. \nئەو بەیانییەی لە دایک بووم\nجەمال عیرفان حەوت جار سەری ماچ کردم و\nبە قەڵەمە پیرۆزەکەی خۆیشی\nحەوت خەتی لەسەر تەختی تەوێڵم کێشا\n«بێکەس»یش حەوت سروودی بەسەردا خوێندم. \nحەوت پەپوولەی باڵ نارنجیش..\nلە سنگی«حەللاج»ەوە هەڵفڕین و\nلەسەر دەم و لێوم نیشتنەوە، \nمن لە ڕەوگەی ئەسپە سوورەکانی ئەیلوول بووم\nکوڕژنی چیام گەیاندە گوێی دنیا. \nمن ناوە کۆنەکەی خۆم فڕێ دایە ئاگرەوە..\nئاگریش ناوی نام پشکۆ..\nتۆڕی یەقینم چەواشە کرد..\nلە هەموو گەشتێکی بەگەرداو و تووشدا\nئەستێرەکانی«مصحەفی ڕەش» پێشم ئەکەوتن..\nمەلەک تاوس بە هانامەوە ئەهات. \nگومانی جوان هاودەمی تەنیاییم بوو\nکەشتییەکەم شپرزەیی بوو..\nچارۆکەم دوودڵی بوو..\nمن سەری خۆم پێشکەش بە دوا کتێبی خۆم کرد..\nبەو جۆرە بووم بە نووسەری تۆفانێکی نوێ\nبووم بە کەڵەگەتترین قەڵەمی ئازار\nبووم بە زەنگ و\nبووم بە گوێچکەی دار و بەرد و\nبووم بە هاواری سەردەم و\nبووم بە شەقام و بە ڕووبار. \nئیتر لەو ساتە زیوینەوە\nمن «مەردۆخ»م\nعاشقی چاوە سەوزەکانی «ناهید»ی کچە میدیم\nشەیدای باڵای کڵپەی ئەوم..\nهەموو ڕۆژ لە باڵکۆنی هەورە بەرزەکانی خۆماندا\nئەچینە بەر بارانێکی سوور..\nهەموو شەو ژان ئەگۆڕینەوە. \nهەموو شەو مێژوو ئەگۆڕینەوە. \nهەموو شەو خۆڵەمێشی جەستەمان ئەگۆڕینەوە. \nئاوێتەی دەنگی یەک ئەبین و\nلە یەکتر جوێ ناکرێینەوە. \nئێمە دەرگای ئایندەی ساماڵ و بارانین. \nعەشقی سەوزی لە ئەشکەنجەدا هەڵهاتووین. \nئێمە گەردنمان شاخە و\nڕۆحمان زەریایە و\nپەیاممان«ڕەشەبای» بڵێسە. \nئێمە شمشێر لە خوێنماندا خنکا. \nئێمە ئەو تاقمە سوورپۆشەین\nئەو تاقمە کڵپە و تاقمە سروود و\nتاقمە زەردەشتەین\nبە مەرگ ژیانمان نووسیەوە. \nلە تراویلکەدا ئاومان هەڵهێنجا و\nلە«عەدەم»دا «بوون»مان خوێندەوەو\nبە نوشوستیدا پشکووتین و\nلە وەرزی هەڵوەریندا پشکووتین. \nهەموو درەختێک، \nنیشانەی خوێنی ئێمەی پێوەیە و\nهەموو خاکێک\nبە خاچی لەشی ئێمە نەخشاوە و\nهەموو زەمانێک پێکەنینی سێدارەکانی ئێمەیان\nتێدا دەنگ ئەداتەوە و هەموو پەلکە گیایەکی کوژراو\nسینەمان نواڵەیەتی و هەموو چرایەکی کوژراویش\nشەوقی باڵگرتووی ناو چاوی کتێبەکانمانن. \nمنیش.. ئەی مەلەک تاوسی پیرۆز! \nسەر ئەکەمەوە بە ژێر باڵە ڕەنگینەکانی تۆدا\nلەسەر بەردەنوێژی گاتای نوێ\nنوێژی گوناه و یاخیبوونم دائەبەستم! \nچ چارەنووسێکی جوان و نازدارە و\nچ مردنێکی مەزنە..\nچ مەرگێکی ئاڵ و واڵا..\nکڵاوکووڕڕەی شیعرێکی بچکۆلانە.. بتوانێ\nئەو هەموو شمشێری بیابانە تووڕە بکا و\nخەلیفەکان هەراسان کا و..\nدۆڵپای مێژووی عەبدەکانیان بترسێنێ. \nئەی مەلەک تاوسی پیرۆز! \nتازە ئەوەڵی شیعرمە!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "ئافات", "poem_title": "غەزای گوڵجاڕی ئاوێستا", "poem_description": "", "poem_text": "ئاوێزانی ژینەژانم بە، ئاوێزانئاوێزانی چراخانی خەمم! \nتۆ بە خەمی یاقووتینی منەوە جوانی و\nمنیش بە ڕشتەی مرواریی گوناهە سپییەکانی تۆوەیە\nئەدرەوشێمەوە. \nئاوێزانم بە و وەختی سوروسات بەسەرچوو. \nوەختی باوێشکدانی مێژوو، \nوەختی نووسینی ڕاستی، \nوەختی گەمەی پەیامبەران، گوزەشتن، گوزەشت! \nبا فریای دوا وێردی گوڵە گەنم و\nدوا پەیامی بەرد و، دوا نزای\nفریشتە تاوانبارەکان بکەوین. \nفریای ئاه و ناڵەی شەیتانە بەسزمانەکان. \nوەختی هێوری و چاو بڕینە چاوی\nمانگە گەلحۆکان بەسەرچوو. \nلەم بەندەرە سامدارەدا، ئەوینی زەڕنەقووتەی ئێمە\nچۆن باڵ بگرێ؟ ! بڕوانە لە ڕۆژهەڵاتی سەرتەوە\nچ ئافاتێکی چڕ بەڕێوەیە. \nئافاتی ئەشکەوتی زاوزێکەر بەتاریکی و ڕقەوە. \nئاوێزانم بە. مەرگ ئەڵێ: درەنگە\nعەدەم ئەڵێ درەنگە، بەهەشت و دۆزەخ ئەڵێن درەنگە. \nفەنا بوون یەک ساتە و هەموو سات. \nئەی کچی مەرگەسات! \nئەی ژنی بەفری ڕەش، ئەی کچی وڵاتی\nتاعوون و کارەسات! \nئاوێزانم بە تێکەڵم بە\nتۆ گەردەلوول و من پێدەشت تێکەڵم بە\nتۆ دڵنیایی و منیش ترس، تێکەڵم بە\nلە کەڵەموستی پێمەوە تا تەوقی سەر تێکەڵم بە. \nموو بە موو، دەمار بە دەمار، تێکەڵم بە. \nبا ئاو و ئاگر، خەم و خۆشی، تاوان و سزا\nڕەش و سپی، وەرین و پشکووتن، حیلە و گمە\nتێکەڵ بن و بەڕەنگی خۆیان ڕەنگمان کەن! \nبا ئەم ئەوینە نەفرەت لێ کراوە. \nئەم دوو جەستە قەدەغەیە\nیەک خاچی دەم بە زەردەخەنە\nدوای خۆیان جێ بێڵن! \nئەوەتا (با)یەکی مۆری ڕقاویی گرنج گرنج، زبر، \nوەکوو ئەو غەزەبەی لە کەناری مەملەکەتی\nئاتەشێنی «پارس»ەوە زوو، هەڵیکرد و، \nلەگەڵ خۆیدا، \nدەغڵی ماچ و ئاگردان و ڕووناکی برد. \nلەگەڵ خۆیدا، \nلانکەی گوڵ و بەردەنوێژی موغەکان و\nکڵاوەکەی «زەردەشت»ی برد. \n«ئەم بەیانییە» «با»یەکی ئا لەو چەشنە\n«با»یەکی ڕیشنی دڕکاوی، «با»یەکی ئێسک گرانی\nدەنگ گڕی دۆزەخیم بینی\nئەم«با»یە هاتووە، پاشەڕۆژ بفڕێنێ. \nوا هاتووە درەختی ساسانیی شیعرم ڕیشەکێش کات. \nوا هاتووە، سەرمان، خەونمان، پەنجەکانمان\nگوڵدانەکانمان، ژێی گیتار و گەرووی وشە و\nسەمای گیان و ڕەشبەڵەک و پەرداخەکانی خەیام و\nباڵندەکانی مەستوورە و سروودەکانی بێکەس و\nهەرچی هەوری ژان گرتووە، هەرچی کرمی ئاوریشمینی ئایندەیە، \nهەرچی گەرای چراکانە هەمووی بەرێ\nئەمە مەرگی نوورانییە و بە شەپۆل دێ. \nئەمە مەرگی وەجاخزادەی ڕۆژهەڵاتە. \nئەمە مردنێکی قسە خۆشە و دەوری داوین. \nلە بیرت دێ کە پێم وتی: \nئێمە لەبەر ئەم بارانە ڕەشەدا بۆ وەستاوین؟ ! \nئەی کچی بەنەعلەت کراو\nلە بەردەمی ئەم مێژووە ترسنۆکەدا! \nئەم قەوزانە تازە لە لەشمان نابنەوە. \nئێمە لەبەر ئەم بارانە ڕەشەدا بۆ وەستاوین؟ ! \nئەم چەترە کۆنانە دادی ئێمە نادەن. \nئەترسم ئەمە دوا سەمای خۆشەویستیی ئێمە بێت! \nئاوێزانم بە، \nئەی کچی درەختی سەر بڕاو، ئاوێزانم بە. \nئەمڕۆ ئایندە هات بۆ لام، بە چاوی تەڕەوە\nهات بۆ لام پێی وتم: \nئەو مەرگە نورانییانە ئابڵووقەی\nقەڵای دەنگیان داوم، ئابڵووقەی خوێنم. \nهەموو ڕۆژ فرسەخێ دێنە پێشەوە. \nهەموو شەو چاڵێک لە سینەمدا هەڵئەکەنن. \nئەی کچی لە خاچ دراوی بەردەم مانگەشەو! \nئەی ژنی لەش قفڵ کراو! \nلەم بەندەرەدا بۆ کلیل مەگەڕێ. \nلەم زەریایەدا بۆ کەشتی مەگەڕێ. \nکەشتی ترسە و مردن تەنها بەندەرێکە\nکە بێ تەم و مژ بیبینم\nسەرەتا.. ترس\nکۆتایی.. ترس\nحیکایەت و ماڵ و خەبات و کتێبم\nهەموویان هەر، بە ترس و، لەرز، داپۆشراون. \nڕەگی ئەم مەرگە درێژە. \nڕێگای ئەم مەرگە لە فەوتی سەرچاوەدا کۆتایی دێ. \nمردن لەناو مردندایە، شمشێر لەناو شمشێردایە. \nلە ڕۆژهەڵاتی سەرتەوە تۆفانی ڕەش بەڕێوەیە. \nئەی کچە ساسانییە بەدناوەکە! \nئەی ژنی موغە کوژراوەکان! \n«لە ئێوارەیەکی شەڕەنگێزدا، \nلە ئێوارەیەکی کوێردا، \nلە ئێوارەیەکی قیریندا: \nئاسمانیان لەسەر داخستین، \nخاکیشیان لەسەر پێوەداین. \n(مانگ)یان بە نووکی ڕمەوە بۆ هێناین و\nئەوسا بوو بە\nئاهەنگی لە دایکبوونێکی ترمان. \nئیتر لە شەرابی بەهەشت و\nماچی حۆرییاندا خنکاین. من بە تەنها چل حۆرییم هەبوو چل. \nبەڵام تۆیان تیا نەبووی، \nئەی کچە ساسانییە نەفرەت لێ کراوەکە! \nتۆیان تیا نەبووی، تۆ ئەو کاتە لە گەشتی ژێر زەمین و\nدنیای ژێرەوە بووی، تۆ لەوێ بەشوێنی مندا ئەگەڕای»\nئەوە یەکەم جاری مردنە ئێسک سووکەکەم بوو. \nئەوە یەکەم پەیوەندیی نێوان ملم و شمشێری بەوەفا و\nداری حەد بوو. \nئەوە ئەوەڵ سەحەری مەرگی من بوو. \nئاوێزانم بە، \nئەی کچی خۆڵەمێش و ئەی ژنی مەملەکەتی ئافات! \nوا لە ڕۆژهەڵاتی سەرتەوە\nمۆم و بوغوردی مەرگم ئەسووتێنن. \nوا لە ڕۆژهەڵاتی لەشتەوە\nگۆڕەوشاری شیعر و پرشنگ و گۆرانیم ئەدەن\nمن ناتوانم باهۆزی شێتێتیی خۆم\nلەم ئافاتە بشارمەوە\nئەمە چارەنووسی عەشقێکە مل لە شمشێر ئەسوێ. \nئەی کچە ساسانیە جوانەکە! \nوەختی سوروسات بەسەرچوو\nمەرگێکی نوێ منی ئەوێ!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "ئافات", "poem_title": "پەریزاد و گوڵەکەی دوژمنی", "poem_description": "١٩٩٢/٠٩", "poem_text": "ئەمە «بۆرەتار»ێکی شوومە و سەرەتای شەوێکی ئاوس بە قات و قڕی. بۆرەتارێکی ژان گرتوو بە: بەچکە شەیتان و بەچکە سیاسی و بەچکە بازرگانەوە\nئەمە شەوێکی چەڵاکی ڕەقەڵەی بەدبینە و بێبەزەیی. \nچاوەکانی گۆڕیچەی ئەستێرانن و پەناگەی جادووگەران. \nئەم شەوە: قەڵای مێردان نییە، قەڵای دزانە، قەڵای کاسەسەرم و\nقەڵای جەستەی ڕووخاوم و قەڵای خۆڵەمێشی ئارەزۆکانمە و هەوێزی تاوان! \nلەم شەوەدا، پەریزادەکەم! کاتی ئەوە هاتووە، نۆرەمە\nمنیش چیرۆکی بەنەعلەتکراوی خۆمت بۆ بگێڕمەوە: \nحیکایەتی مردنم و گۆڕەوشاردانی هەزار جارەم\n«تۆ بڕوانە هەڵمی ڕۆحم»\nتۆ بڕوانە حیکایەتی ژیانە کەڕ و (کوێرە)کەم\nتۆ بڕوانە پرشنگی زیندەبەچاڵ کراوم\nحیکایەتی مێژووە گەوجە خۆشەویستەکەم\n«تۆ بڕوانە شازادە شەڕواڵ کەسیفەکانم»\nئەم چیرۆکە سەرابە و سەرابیش نییە\nئەم حیکایەتە پەندە و نەخشی سەر بەردیش نییە\nپەریزادەکەم ئەی پەریزادی بێ دایک و باوک\nپەریزادی لە کونە دیوار بووی، بێ کۆشک و بێ کەنێزەک! \nئەی پەریزادی لە خێڵی پەرییان یاخی و بە خێڵی ڕافزی ئاشنا. \nنۆرەمە منیش بتخەمە ناو کەشتیی گومان و دوودڵیی خۆمەوە\nکەشتیی ڕاڕایی و بەدمەستی و گوناهی خۆمەوە بە جۆگەی شەراب و\nڕووباری ژەهر و یەکاوی تاواندا بتسووڕێنمەوە. \nبە شاری چوارمێخە کێشراوی ویژدانی خۆمدا بتگەڕێنم\nبە شاری چۆڵ و هۆڵی زراو تۆقیوی هاوارەکانی کۆن و نوێمدا\nبتبەم و سەرە بڕڕاوەکانی خۆمت نیشان بدەم\n«تۆ بڕوانە چەندە جوانم بەم خوێنەوە»\nدەروازەی مۆزەخانەی\nلەشە مۆمیاکراوەکانی خۆمت بۆ بخەمە سەر گازی پشت\n«تۆ بڕوانە شوێنەواری خەونەکانم»\nپەریزادەکەم! ئێستا ئیتر کاتی ئەوە هاتووە\nبتخەمە سەر ئەم باڵە کۆتەرانەی خۆم و\nبەرەو سووتانی ئەبەدییت بەرم و تا لای«مانگ»ی\nباتوومەتی سۆزانیی لە ئاسمان بەدەرکراو.. بەرزت بکەمەوە. \nنۆرەمە، پەریزادەکەم! نۆرەمە، منیش پێت بڵێم: \n«هێندە لە تەنکاودا ژیام\nبووم بە ماسییەکی گەمژەی ئاوی دنیا\nئەوەتا نە زەریاکان پێناسەم ئەدەنێ و\nنە ئۆقیانووسەکان بڕوام پێ ئەکەن. \nهێندە لە گوێ ئاگردانی وڕێنە کردنی باپیراندا دانیشتم و\nئەژنۆم دایە بەر چەناگەم و گوێم لە شڵپ و هووڕی درۆیان گرت\nئێستا وەک سێبەرێکی کڕی خەواڵووی مێش لێنیشتووم لێ هاتووە\nئۆه! من چ عیبرەتێکم بۆ مەرگی هەرزان\nئۆه! من چ عیبرەتێکم بۆ ئاخرزەمان!»\nگوێم لێ بگرە! پەریزادەکەم! گوێم لێ بگرە! \nجارێکی دی ئەچمەوە ناو دەنگی\n«ئاناباز»و ئەسپەکەی جڵەو ئەکەمەوە\nسەر ئەکەمەوە بە مێژووە خۆڵاوییەکەیدا و توێژ بە توێژی\nزەمان هەڵئەدەمەوە. دیسانەوە جارێکی دی ئەبمەوە بە کالانی ئەوسا: \nلە دەمادەمێکی ژەنگاویدا، لە کازیوەیەکی حەپەساودا\n«گەزنەفۆن»ی خواوەندی زرێپۆشانی گریک، \nسەرکردەی هزر و بازووی\nجیهانی خوێن و دووکەڵ، \nکوڕی پەرستگا ڕووناکەکانی«ئەسینا» و ئەسپی\nئاوی و شێری چنگ بە مەشخەڵانی باکۆدانی زەمین لەدوای زەمین\n«گەزنەفۆن»ی وەچەی«ئاخیل» بەخۆی و دە هەزار سواری\nتۆز لێ نیشتووی بیابانێکی دوورەوە\nڕەو ڕەو، دەستە دەستە\nلەدوای شەڕێکی دیکەی سوورهەڵگەڕاو\nڕوویان کردە ئەم وڵاتی\nدێو و درنجە\nڕێگای گەڕانەوەیان بۆ یۆنان، بە کێوی هاواری ئێمە و\nپێدەشتی جەستەی جنراوی ئێمەدا تێئەپەڕی. \nگەیشتنە دەربەندی\n«گۆمە سپیان»\nپەیکانی هەزاران ڕم لەبەر بارانێکی نارنجیدا\nئەدرەوشانەوە\nتۆ ئەو کاتە ڕووت و قووت\nلەسەر ڕەوەزێکی\nدڕەوە تەماشات ئەکردین. \nئێمەش لەبەر باهۆزێکی ڕەشدا بەرەو ژوور\nهەڵئەهاتین\nبانگی خواوەندە بەردینەکانمان ئەکرد. \nپەنامان ئەبردە\nبەر مانگەشەوی تۆقیو\nپەنامان ئەبردە بەر برووسکە و چەخماخەی\nنیشتمانی هەورە کۆیلەکان\nداوێنی جادووگەرە ترساوە ڕیش درێژەکانی\nخۆمانمان ئەگرت. \nعەقڵی ئێمە و عەقڵی بەرانە کێوییەکان\nلە یەکتر جودا نەئەکرانەوە. \nچاوی ئێمە و چاوی گاشەبەردەکان هەر یەک چاو بوون\nدەروونی ئێمە و دەروونی ئەشکەوتە نسرمەکان\nهەریەک شت بوو. \nلە پڕێکدا «گەزنەفۆن» ڕێگەی وێڵ کرد\nئێمە ترسی خۆمان کرد بە بەرد و\nبەسەر ئۆردووی ماندوودا.. خلمان کردنەوە. \nلە بۆسەی «با» پێچێکدا، دوو برایان دەستگیر کردم. \n«گەزنەفۆن» برا بچکۆلەکەمانی لە بەردەم ناوەنجییەکەدا لە\nهەڵەمووتێکەوە هەڵداشتە خوارێ. \nئیتر ناوەنجییەکەمان کەوتە پێش ڕمەکان، \nکەوتە پێش مەرگی زرێپۆش، \nکەوتە پێش تۆفان و بوولەرە. \nئیتر لەو ڕۆژەوە ئەو برایەم، برای نەوجوانی نەعلەتیم، \nبوو بە دیرۆکی چارەنووسی بەردەوامی تا ئەمڕۆم\nئەمە دەورکردنەوەی خامۆشییە لە دۆڵێکدا «با» نەیگرێتەوە\nئەمە چەقینە، چەقین، چەقینی ئەسپەکانمان\nلە زستانێکدا کە کۆتایی ئەوان و ڕمەکانمان، \nترس و بیممان. \nنادیارن«نادیار»\nئۆه! چ زستانێکی نەزۆکە و چ ترسێکی دوور و درێژ\nئۆه! چ ئەوینێکی بەسامە و چ مردنێکی شەرمنۆک\nئۆه! پەریزادەکەم، پەریزادەی باداوە و گەرداو\nئۆه! پەریزادەکەم، شاژنی کڵۆڵی و گڕاوی سووتاو! \nپەریزادم! \nلەم شەوەدا هەموو برینێکم\nمۆمێکەو هەموو مۆمێکم برینێکە\n&#39;ئەو بکوژێتەوە ئەم هەڵئەبێ، \nئەو هەڵبێ ئەم ئەکوژێتەوە&#39;\nبەمجۆرە: لە ئازارە جوانەکان، لە ئازارە نازدارەکان، \nلە دۆژەنە شۆخو شەنگەکان، جودا نابینەوە و\nدابڕین لە نێوانی من و تۆو مەرگدا مەحاڵە! \nلەم شەوەدا، \nهەموو پەیڤێکم پزیزکێکی ترافیەی نێو غوربەتە و\nهەموو غوربەتێکم\nپەیڤێکی سەرگەردانی سەر شەقامەکانی دنیایە\nبەم جۆرە: لە هیوا نائومێدەکان، لە مژدە ڕەشپۆشەکان، \nلە بەهارە زەردو بنسانەکان جودا نابینەوە و\nدابڕین لەنێوان من و تۆ و وڵاتی گریاندا مەحاڵە! \nپەریزادم! \nمن گیانم زەنەکی عەشقە و بەرپەسارێکی نسێی ساڵانتە\nهەمیشە و هەمیشە و هەمیشە.. تەڕ و پاراوە مەراقم. \nهەمیشە و هەمیشە و هەمیشە.. وشک و برنگە ئارامم و\nهەمیشە و هەمیشە و هەمیشە.. تینووە ئاوم\nهەمیشە و هەمیشە و هەمیشەیش: \nئاگرم سارد و سەرمایەتی و هەڵئەلەرزێ هەتاوم! \nپەریزادم! ئەز بۆ ئەوە زاوم قەبرم لە گوێ سەرم بلەرزێ! \n«چ سەرێکی نەفرەتییە سەری من»\nئەز بۆ ئەوە زاوم هەر ڕاکەم و هەر ڕاکەم و نەیشگەمێ\n«تراویلکەی کام قاقڕ و خۆڵستانە ئاواتم؟»\nپەریزادم! \nمن لەسەر گێڕانەوەی ڕووبارە- چیرۆکە درێژەکەم و\nجۆگە- چیرۆکە کورتەکەم\nچیرۆکە- کانیە زۆر زۆر کورتەکەم بەردەوامم: \nلە دوای کۆچی ئەسپەکەی «ئاناباز»یشەوە\nهەر جڵەوی ترە ئەیگرم و\nهەر سوارم و هەر غارێکی وەستاوم! \nچەندین سەدە لە دوای«گەزنەفۆن»یشەوە\nئەو گاشە بەردەم بێوچان لە تل بوونەوەدام. \nجوانترین مێژووی وەرینم. \nخێراترین تیشکی تەمەڵییم. \nقۆزترین سواری چەقێنم! \nهەزاران ساڵم خستە سەر ڕانم، \nیەکێکیان نەبوون بە دۆستم. \nهەزاران ساڵم خستە سەر شانم و\nهەموویشیانم بەردانەوە..\nبەم جۆرە- پەریزادەکەم! . بەم جۆرە\nمن پڕۆژەی عیبرەتێکی هەمیشە نوێم\nعیبرەتێکی مامۆستا ئاسا\nبۆ سروشت- بۆ دنیا، بۆ گەردوون\nبەڵام هەر بۆ تۆ ناو هەر بۆ خۆم نا! &#39;\nپەریزادم! پەریزادی تاق و تەنیا\nجارێکی دیش لە کۆچدا بوو\nلەوێ لە«ڤینتسیا»\nلە ڤینتسیای عاشقی مانگە شەو و ئاودا\nلە شاری سیحردا\nلە شەوێکی زیویندا\nلەنێو «باڕ»ی بەلەمێکی پەمەییدا، \nچڕوچاوی خۆم نا، شیعرەکانم کچێکیان کرد بە هاوڕێم. \nئەم کچە فریشتەی ئاوی بوو، \nلە دوورگەی خەون و خەیاڵەوە هاتبوو، \nنیوەی لەشی ماسی و\nنیوەکەی تری ئادەمی بوو، ئەبریسکایەوە، \nئاوازێکی ئاڕووشەی داگیرساو بوو. \nنەوڕەسێکی مێیینە بوو. \nناوی«ئەلیزابێس» بوو. \nکە لێم پرسی تۆ خەڵکی کوێی؟ پرشنگی دایەوە و\nوتی: &#39;من خەڵکی نیشتمانی هونەرم\nباوکم ناوی شیعرە و\nدایکم ناوی مۆسیقایە و\nهەر ئەوەندە لە ڕەچەڵەکی خۆم ئەزانم! &#39;\nئەو شەوە تا درەنگان\nلەگەڵ ئاودا مەوجمان دایەوە. \nئەو شەوە تا درەنگان\nلەگەڵ سنەوبەرەکاندا سەمامان کرد. \nلەگەڵ بادەدا\nماچی مانگە شەو و ڕوومەتی هەورمان کرد. \nلەگەڵ گیتارژەنەکانی ناو کۆڵانی ئاودا\nخۆشەویستیمان خواردەوە. \nلەتەک ماسیگرەکاندا\nلە قووڵاییی زەریا ورد بووینەوە. \nلەتەک گەڕیدەکاندا\nگۆرانیمان وت و عەشقنامەمان خوێندەوە. \nلەسەر پەلکە ڕەنگینە دیلانێمان کرد و\nخۆمان لە ئەستێرکی خەرمانە هەڵکێشا\nدوو کڵاوی پووشی دەستکردمان کڕی و\nلە دواییشدا دامان بەدەم جۆگەیەکەوە. \nلای ژنە فاڵگرەوەیەکی قەمووری دەموچاو کوتراو\nدوو فاڵمان گرتەوەو لە دواییدا قاقا پێکەنین. \nلەبەر جامخانەی کتێبخانەیەکی خەواڵوودا\nوەستاین و لەیەک کاتدا\nتەماشای کتێبەکانی«ماو» و«قەززافی» و\n«جان جاک ڕۆسۆ» مان ئەکرد. \n&#39;ئۆه! پەریزادەکەم\nئەو ساتانەیش بەختیاریم هەر شپرزە بوو\nئەو ساتانەیش\nهەر گوێم لە ترپەی پێی مەرگ بوو\nئەو ساتانەیش\nهەر لە بەلەمێکی سەرەو نخوون ئەچووم. \nلە ناکاوێکدا، «ئەلیزابیس» کێشی کردم و\nبردمیە ناو کابینەیەکی نیوە ڕووناکەوە\nلەهەر گۆشەیەکدا مۆمێک ئەسووتا\nهەڵۆیەکی مۆمیاکراو باڵەکانی کردبۆوە. \nلەسەر مێزێکی ئەبەنووسی خڕ\nگوڵدانێکی پڕ لە گەڵا زەیتوون دانرابوو، \nچەند کەسێکیش دەوریان دابوو، \nکە بەرچاوم ڕۆشن بۆوە، ناسیمنەوە: \nدانتی و کەپووە کەوانیەکەی، بتهۆڤن و\nقژە بژەکەی، فان کوخ و گوێچکە بڕڕاوەکەی، \nدستویڤسکی و ڕوومەتە تێک قوپاوەکانی، \nلۆرکا و پەڵە خوێنەکەی سەر سنگی، \nوەک مەلێکی ترساو لەسەر کورسییەک هەڵکوڕمام\nپەریزادەکەم! من هەر گوێگر بووم گوێگر، \nگوڵدانەکە چەند دووا منیش هەر ئەوەندە! \nلەو شەوەوە زانیم من هێشتا فێرە ئاخاوتن نەبووم. \nشیعرم ئازار داوە، تەنکاوم خوێندۆتەوە، ڕوانینم هەر ئەوەندەی\nچۆلەکەیەکی تەڕ فڕیوە. ئۆه! پەریزادەکەم! \nئەم کارەساتی عەقڵە چەند گەورەیە! \nهەر ئەو شەوەیش زانیم\nلەبەرچی«ئەلیزابێس» ی کچی شیعر و مۆسیقا\nپەلکێشی کردم بۆ ئەو کابینە نیوە ڕووناکە\nپەریزادم! لە کەناری ئەم ئەشکەنجە بەخوڕانەی مندا\nلە کەناری ئەم نیگا وێڵ و پەڕاگەندانەی مندا\nوەک دەیان پۆلە پەڕەسێلکەی دوای تۆفانێکی تووش\nچیرۆک لە دوای چیرۆکم ئەمرن و\nشیعر لە دوای شیعرم ڕەق ئەبنەوە\nمن کوڕی کارەساتم و\nکارەساتیش کوڕی ئەم هزرە زڕ و نەزۆکەمە! \nپەریزادم! .. من ئەمشەو هاتوومە لات و\nمەستی نەزانینی خۆمم، \nپەپووسڵێمانکەیەکم سەر خۆش، \nفڕینم لاسەنگ و نزم و\nدەنگم قرتاو و خەونم قرچۆک. \nمن پەیامبەری ئازارە بڕۆنزییەکانی تۆم و\nپۆستەی برووسکەی\nهەرگیز نەگەیشتووت. \nمن پەیامبەری ئازای ژێرکەوتووی تۆم و\nقەڵغانی مێژووی لە دەست پەڕیوو\nشمشێری نوشتاوەت! \nمن بکوژی هەموو ئەو ڕووبارانەم\nکە لە سەرچاوەی خوێنی تۆوە هەڵقوڵین. \nبکوژی هەتاوی ڕوخسارت. \nبکوژی گوڵە گەنمی پەنجەکانت. \nبکوژی بارانە سەوزو سورەکانت. \nبکوژی بەخت و بکوژی لەشت! \nپەریزادەکەم! دە ئیتر بۆ دوودڵی و بۆ ڕاماوی؟ \nلەم شەوە شوومەدا، لەم شەوە بەدبینەدا، وەختێتی ڕابە و\nعاشقە بکوژەکەت، دڵدارە چەقۆکەت، بارانە ژەهراوییەکەت، \nگوڵە دوژمنەکەت، کە منم من..\nبە سزای ئەبەدیی خۆشەویستیی بگەیەنە و\nعاشقی نوێ و مێژووی نوێ و گوڵی نوێ بخوڵقێنە!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "تریفەی ھەڵبەست", "poem_title": "ئێوارەی غەمگین", "poem_description": "", "poem_text": "خۆرنشینی ئاسۆی بەهار\nلە خوێناوی ئاوابوونا\n\n\nوردە وردە ئەچێتە خوار\nکڵپەی دوایی لە دەروونا\n\n\nئەسوتێنێ بۆ شەوی تار. \n\n\n***\n\nئەڵی: بوونی ئەم دنیایە\nوەکوو تیشکم ئەتوێتەوە\n\n\nکام شەوقی جوانیی ڕووی دنیایە\nوەک هەناسەم ئەبڕێتەوە. \n\n***\n\nکام بەهار زۆر شەنگ و شۆخە\nکام ئاواتی دڵ قەشەنگە\n\n\nکام دنیا پڕ لەخۆشییە\nدوور لە ڕەنگی ڕەش پۆشییە\n\n\nئەبڕێتەوە، ئاوا ئەبێ\nڕۆژی لەناو شەوا ئەبێ\n\n***\n\nئێوارەیە دنیای جوانی\nوەکو ساوایەکی دڵ پاک\n\n\nبزەی مژدەی سەر لێوانی\nئارامە بۆ گیانی ڕووناک. \n\n***\n\nمنیش تەنیام لە قەدپاڵێ\nسەرنجم ونی ئاسۆیە\n\n\nدڵی پڕم.. وەک مناڵێ\nخەیاڵی وا لەشوێن تۆیە. \n\n***\n\nدەروون بە ئاخی ناکامی\nپەستە وەک سەیوانی ماتەم. \n\n\nسروشت باوەشی ئارامی\nگرتۆتەوە بۆ ئەم کاتەم. \n\n***\n\nئەرخەوانی گیانی پەستم\nدڵنیایی دڵم ئەکا\n\n\nلەنێرگزی بیر و هەستم\nهۆنراوە بۆ تۆ ڕێک ئەخا. \n\n***\n\nهەزاران یادی ڕابردوو\nلەناو بیرما یەن و ئەچن\n\n\nوەک ئەستێرەی ڕێ ون کردوو\nلەهەوری خەمما ون ئەبن. \n\n***\n\nدە ئەی ئێوارەی خۆرنشین! \nمەڵبەندی تاسەی تەنیایی\n\n\nئەی جێنزرگەی ماتەمین\nلە خۆر بکە ماڵ ئاوایی! \n\n***\n\nمنیش وەک تۆ لە ئاسمانی\nنائومێدیی دڵا وێڵم\n\n\nوەک تۆ بەهاری ژیانی\nتەمەن کورتیی جێ ئەهێڵم."}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "تریفەی ھەڵبەست", "poem_title": "ئەشکەوتەکەی سەردێمان", "poem_description": "", "poem_text": "پار ئەم وەختە ئەشکەوتەکەی «سەردێمان»\nگرتبووینییە.. باوەشی گەرمی هیوا\n\n\nهەریەکەمان وەکو مۆمێ بۆ ژیان\nئەتواینەوە لەناو تاریکیی شەوا. \n\n***\n\nچەن دڵێک بووین لە شینایی ئاسمانا\nوەک ئەستێرە بۆ یەک ئەجریواینەوە\n\n\nبەدوای گوڵی ئازادیی نیشتمانا\nوەک پەپوولەی هیلاک ئەسووڕاینەوە. \n\n***\n\nسک هەڵگوشین، گەرووی وشکی تینوێتی\nقاچی پڕ خوێن، ڕەنگی زەرد، لێوی بەبار\n\n\nورەی بە گیان بەر نەئەدا، لاوێتیی..\nئەیوت: زستان ئەبێ چۆک دا بۆ بەهار. \n\n***\n\nهەوری ڕەشی بێگانەی سەر کێوی ژین\nکردی بە تۆف ڕژایە سەر زەویی سوور\n\n\nبەڵام کڵپەی ئاگری بیر ڕاپەڕین..\nنەورۆزی کرد بە مژدەی ئێمە لە دوور. \n\n***\n\n-مامە ڕووتەی پیرەمێردی سەرسپی\nمێخی هێزی لە دڵمانا ئەچەقان\n\n\nتەنها ئەو بوو نەهێنیی ئێمەی ئەدی\nهەر ئەویش بوو تا سەر بسووتێ بۆمان. \n\n***\n\nلەگەڵ خۆرا بەیانیان هەڵئەهاتین\nملی ڕێگەی هەورازی ژینمان ئەگرت\n\n\nجێ پێی شەهید تا سەر لووتکەی ئەبردین\nلەوێش گیانیان دەستیان لە ملمان ئەکرد. \n\n***\n\nدەستمان لەناو دەستی تۆڵەی جووتیارا\nپشتمان بە پشت کێوەکانی بەرزەوە\n\n\nتۆوی دڵمان لەگەڵ برسی و هەژارا\nئەکردە ناو بنج و بێخی ئەرزەوە. \n\n***\n\nپار ئەم وەختە ئەشکەوتەکەی «سەردێمان»\nئاگردانی پڕ لە پشکۆی دەروون بوو\n\n\nپایزی زەرد بە خۆری باوەڕی گیان\nلەبەر چاومان بەهاری ڕۆژی ڕوون بوو\n\n***\n\nچاوی هەڵگورد لە پارێزی ئێشکا بوو\nبۆ ئەوانەی جەرگی شەویان شەق ئەکرد\n\n\nکوردایەتی ڕێگەی لەناو مێشکا بوو\nزامی سەر سنگ گوڵی ئاڵی شەبەق بوو. \n\n***\n\nئەشکەوتەکەی «سەردێمان»ی هاوڕێ\nڕەگی عومری لەم دنیایە قووڵترە\n\n\nدرەختی ئەو بەری خوێناوی ئەگرێ\nدەروونی ئەو، بورکانێکی ئاگرە. \n\n***\n\nنەوەی کوردم لە سەنگەری ژینا\nدەستە و یێخە لەگەڵ مردن شەڕ ئەکا\n\n\nهەڵۆی تۆڵەی لەناو چەقی مەیدانا\nمۆری بەڵێن بەخوێنی جەرگ تەڕ ئەکا\n\n***\n\nئێستاش ئەوا ئەشکەوتەکە خامۆشە\nجاڵجاڵۆکەی یادگاری ماڵ ئەکا\n\n\nساوای خەوی، پار ئەم وەختەی لە کۆشە\nچاوەڕوانی بەهاری نوێی ساڵ ئەکا\n\n***\n\nئەی ئەشکەوتی دەنگەوەرەی دەنگی کورد\nئێمە لەسەر بەڵێنی پار مابووین\n\n\nپەڕەی گوڵمان بە ڕەنگی ڕوو سوور نەکرد\nدڵ وەک ساماڵ، ڕووسپیش وەک هەتاوین."}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "تریفەی ھەڵبەست", "poem_title": "ئەو", "poem_description": "١٩٥٩ سلێمانی", "poem_text": "دیسان خەیاڵی دووی پەریی نیگار\nماخۆلانێتی جێ بە خۆی ناگرێ\n\n\nدڵی نەسرەوتی هەمیشە لای یار\nگلاراوێتی دابین ناکرێ\n\n\nوەختە تەق بکا.. ئارەزووی بزێو\nبۆ ماچی خونچەی تەڕی سووری لێو. \n\n\nدەمێکە دڵەی لاسار و وڕکن\nئارام و ئۆقرەی لێ هەڵگیراوە\n\n\nئا لەو ڕۆژەوە کە سەرنجی من\nلە بەژن و باڵای ئەو حەپەساوە\n\n***\n\nلە گۆنای گەشی ئاڵ و قوڵپنی\nلە چاوی ڕەشی کەمێ شەرمنی\n\n\nلە دەست و پەنجەی ڕێک و خرپنی\nلە لار ولەنجەی لەشی جرپنی! \n\n\nلە پاو و پووزی سپی و گۆشتنی\nلە ناز و نووزی زوو پێگەیشتنی. \n\n\nکە هەر یەکەیان وەک پیانۆ، کەمان\nجۆرێ ئاوازەن بۆ شیعری تازە\n\n\nبۆ ئەو دیوانەی کە بووکی نیاز\nئیلهامی خۆزگەی دەستەی دڵخوازە"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "تریفەی ھەڵبەست", "poem_title": "باوکی شەهیدم", "poem_description": "", "poem_text": "١\n\nبابە! تاسەی بینینەوە، بۆ تۆ پەرۆش بوو\nئارامی دڵ، لەناو یادا، ون و خامۆش بوو\n\n\nچاوەڕوانی، زیاتر، خەمی تۆی بۆ ئەهێنام\nبزەی خۆشی، لێم تۆرابوو، نەئەهاتە لام\n\n\nپەپوولەی خەم، لەسەر پەڕەی، دڵی ژاکاوم\nقەتیس مابوو، وەک فرمێسکی، بێدەنگی چاوم\n\n\nلەو ڕۆژەوە، کە تۆ چەکت، کردبۆوە شانت\nچەکی تۆڵەی، ڕێی سەربەرزی، بۆ نیشتمانت\n\n\nلەو ڕۆژەوە، ئیتر منیش، بڕام لە گەشە\nئەو گەشەیەی، کە باوکێتیی، وا لەباوەشە! \n\n\nبەڵام بابە، ئەمزانی بۆچ، وێڵی کێوانی\nلەبەر چییە؟ کە ئاوارەی خۆشیی ژیانی! \n\n\nئێستەش بیرمە، ئەو شەوانەی، کە دائەنیشتین\nهەتا درەنگ، وەنەوز چاوی بەخەو ئەگرتین! \n\n\nپێت ئەوتین: من خوڵقاوم بۆ نیشتمانم\nشانازییە لەو ڕێیەدا بەختی کەم گیانم\n\n\nئێستەش بیرمە کە ڕووی دەمت لەدایکم کرد\nکە پێت ئەووت: من مناڵم گۆش ئەکەم بۆ کورد! \n\n\nهەر ئەوساکە، من ئەمزانی، کە وا نیشتمان\nلەناو گیانتا، لەناو بیرتا، ئەژی تا نەمان\n\n\nبابە کاتێ، ڕۆشتیت ماڵئاواییت کرد لێمان\nهەرگیز یادی، ئا ئەو شەوە، ناچێ لە بیرمان\n\n\nهەمومان بووین، وردیلەکان، بە سەرنجی چاو\nڕووی پرسیاری، بێ قسەیان، لە دڵا جێماو\n\n\nنەئەفامین، کە تۆی باوکیان، لەسەر ڕۆشتنی\nبۆ ئەو شوێنەی، کە ئامادەی، خۆ تیا کوشتنی. \n\n\nئێستەش بیرمە، دەستت هێنا، بەسەر سەرمانا\nبەتاسەوە، ماچی دواییت، کرد لەگەڵمانا\n\n\nئینجا وتت: کۆرپەلەکان، ڕۆڵەکانی من\nگەرچی پەستم، جێتان دێڵم، بەڵام وا دوژمن\n\n\nهاتۆتە سەر، جێ نزرگەی، نیشتیمانەکەم\nبێ شەرمییە، بۆی نەجەنگم، لە ترسا ڕاکەم! \n\n٢\n\nئەی بابە گیان، پاش ڕۆشتنت، تاسەی بیرکردن\nهەموومانی، هێنایە سەر بۆ لای تۆی بردن: \n\n\nبەڵام ترس، لە داگیرکەر، لە دەوری شارا\nئەو ئاواتەی کپ کردەوە لە گیانی تارا. \n\n\nجار جار نامەت، تاریکاریی، لا ئەدا لەدڵ\nخەمی دەروون، ئەتوایەوە، بۆ بەهاری گوڵ. \n\n\nشنەی وشەی، نامەکانت، فێنکایی هیوای: \nئەدا بە گیان، لەو دوورەوە، کە سەربەست ئەدوای. \n\n\nنامەت بڕا.. دیسانەوە، پایزی پڕ خەم\nڕووی کردەوە، ژیانەکەی، خێزانی ماتەم\n\n\nبەبێ ئارام، کەوتینەوە، دەریای دڵتەنگی\nهەزار پرسیار، لەشوێن ئەنجام، بۆ تۆ ئەجەنگی\n\n\nهەواڵەکان، پەڕە ژاکاو، سیس و وەریبوون\nمەلی خۆزگەی، نەوبەهاریان، لەسەر تەریبوون! \n\n\nلەدواجارا، بەئەنجامی، هەواڵ گەیشتین\nئەو هەواڵەی، فرمێسکی زۆر شەوی پێ ڕشتین! \n\n\nبابە! تاسە و سۆزی گەرم و گوڕی جارانت: \nئەوەی مابێ یادگارە وەک نامەکانت. \n\n\nسەرنجی یاد، لە ڕابوردوو، مایەی ژیانمە\nبیرەوەریی، تروسکایی، ئێستەی گیانمە! \n\n\nخەیاڵی تۆ، هەتاکوو بێ، زۆرتر ئەمدوێنێ\nبەو داخەوە، بەو یادەوە، شەوان ئەمنوێنێ. \n\n\nئەی بابە گیان، هەرچەند ژیان، وەها ناخۆش بێ\nکە شەو و ڕۆژ، ئەم ئازارەی، ئێمەی لەکۆش بێ\n\n\nبەڵام مادام، مردنەکەت، جێی شانازییە\nبۆ ئەم خاکە، بۆ نیشتمان، بۆ سەربەرزییە! \n\n\nمادام خوێنت، ڕژانە سەر سەنگەری نامووس\nبووی بە مۆمێ، کە بسوتێی، بۆ ڕێی چارەنوس\n\n\nبۆ ئەو ڕێیەی، کە کاروانی، شەبەقی ئاوات\nمژدەی ڕۆژی سەرفرازیی بەم کوردە بدات! \n\n\nمادام مردی بۆ ئەوەی گەل بژی و سەربەست بێ\nنیشتمانت سەربەخۆ بێ، نەوەک ژێردەست بێ\n\n\nشانازیمە تۆ باوکمی شەهیدی کوردی\nبۆ باوەڕی کوردایەتی بەمەردی مردی! \n\n٣\n\nهەرچەند ژیان، وا شەوەزەنگ، تاریک و ڕەش بێ\nلە پرشنگی، خۆری ڕووناک وەها بێبەش بێ\n\n\nهەرچەند خەوی نەسرەوتنم دوور و درێژ بێ\nهەورازی خەم زۆر لە ئێستەم سەختتر و لێژ بێ\n\n\nبەڵام مادام، لاوی مەردی، ئەم نیشتمانە\nقاڵ بووی بیری شۆڕشگێڕیی تفەنگ لە شانە\n\n\nڕاپەڕیوە، یەکگرتووە، گیان لەسەر دەستە\nجەنگاوەرە، دڵ نەترسە، خاوەنی هەستە\n\n\nمادام خوێنی لا هەرزانە بۆ ڕێی سەربەستی\nسەر شۆڕ ناکا بۆ ژیانی دیلی و ژێردەستی\n\n\nهەرگیز نامرێ، هەر ئەگاتە، ڕۆژی ئازادی\nدەستی هیوای، ئەکاتە مل، بەهاری شادی\n\n\nئەی بابە گیان، من دڵنیام، لەوەی سبەینێ\nکە ئەم کوردە، تۆڵەی زۆری وەک تۆ ئەسێنێ\n\n\nمن دڵنیام شەوەزەنگی ئەمشەو نامێنێ\nتیشکی خۆری ڕۆژی ڕووناک چاو هەڵئەهێنێ\n\n\nمن دڵنیام، کۆت و زنجیر، هەر ئەپچڕێنین\nقەڵای ڕەشی ئەژدەهاکی، هەر ئەڕوخێنین. \n\n\nمن دڵنیام وردیلەکان ڕەش و ڕووتی کورد\nئەوەی زۆردار لەباوەشی دایک و باوکی کرد\n\n\nسبەی پۆشتەن وەک فریشتەی شادی سپی و جوان\nتێر و تەسەل گۆرانیی خۆش ئەڵێن بۆ ژیان\n\n\nمن دڵنیام کە هەر ئەبێ شەومان بەسەر چێ\nگەل دوژمنی داگیرکەری بخاتە ژێر پێ\n\n\nئەوسا بابە، ڕووسووری هەر بۆ شەهیدانە\nبۆ کاروانی سەربەخۆیی ڕێی تێکۆشانە\n\n\nبابە جێگەت تۆ ناو دڵە، نەک گۆڕی تەنگە\nناوت نەخشی، تۆمارێکە، کە بە خوێن ڕەنگە\n\n\nتۆ هاوڕێی ئەو گیانانەی کە هەرگیز نامرن\nهەزاران ساڵ بێت و بڕوا، گەردی کۆن ناگرن\n\n\nتۆ هەڵگری ئەو مەشخەڵەی کە مەردایەتی\nهەڵی گیرسان بۆ باوەڕی ڕێی کوردایەتی\n\n\nتۆ نەبەردی، تۆ ئەو کەسەی کە داگیرکەران\nهاتنە سەرت بەتۆپ و تانک بە بۆمباباران\n\n\nبەجێت نەهێشت سەنگەرەکەت هەڵیان نەکەنیت\nلەگەڵ مردن دەستە و یێخە مەردانە جەنگیت\n\n\nدەسا بابە پێڵووی چاوی نووستنت لێک نێ\nنەتەوەکەت ڕووسوورانە ناوت ئەهێنێ\n\n\nپشت لەدوای پشت بە ڕۆشناییی باوەڕی ئێوە\nنەوەی تازە بەو گیانەوە ئەچێ بەڕێوە!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "تریفەی ھەڵبەست", "poem_title": "بووکی ناکام", "poem_description": "کسپەی یادێکە بۆ جوانەمەرگ «ڕوناک زوهدی»", "poem_text": "تا دوێنێ بوو تۆش نێرگزی، چەپکی بەهار بووی\nلەباوەشی نەورۆزا وەک گوڵاڵە دیاربووی\n\n\nبەسەر ژینا شنەت ئەهات، تەڕ و پاراوبووی\nلەئاسۆدا وەک گزنگی چاوی هەتاو بووی\n\n\nتا دوێنێ بوو، زەردەخەی لێوی ژیان بووی\nوەک تریفەی مانگەشەوی ئارامی گیان بووی\n\n\nتا دوێنێ بوو، تۆ ڕووناک بووی ئەدرەوشایتەوە\nوەک ئەستێرە ورشەت ئەهات ئەجریوایتەوە\n\n\nلەساماڵی گەنجێتیتا، شەوقی بەیان بووی\nلەگەڵ بەختی بووکێنیا دەس لەملان بووی\n\n\nتا دوێنێ بوو، ئەی جوانی شۆخ، ئەی بووکی ناکام\nلەکەژاوەی خەوی خۆشا، گرتبووت ئارام\n\n\nبەسەر فەرشی ناو چیمەنی نازا ئەگەڕای\nلەگوڵزاری جوانێتییا شاگوڵ ئەبینرای\n\n\nبەڵام هەیهات! لەچاو گووم بووی، لەگەشە کەوتی\nبەژاکاوی، بووکی ناکام لەخاکا زەوتی\n\n\nلەپێش تۆشا زۆر هیوای گەش بێ سەر و شوێن بوو\nگەلێ خونچەی نەپشکووتوو خڵتانی خوێن بوو\n\n\nبەدوای تۆشا، کاروانی کۆچ، ئێمەش هەڵ ئەگرێ\nقاپی ژینمان، بەکلیلی مردن دائەخرێ\n\n\nئەوەی ئەمڕۆ پێی ناز ئەنێ بەسەر زەمینا\nسبەی لەناو زەمینایە وا لە ڕزینا\n\n\nئیتر فرمێسک چەند بڕێژرێ، چەند هاوار بکرێ\nبەپێڵوی چاو خاکی گوڵکۆت لەسەر بماڵرێ\n\n\nجارێکی تر کێ ئەتبینێ وەک ڕۆژانی زوو\nبشنێیتەوە، بۆ ژیانی حەزوو ئارەزوو\n\n\nجارجار نەبێ لەخەیاڵا یادگاری تۆ\nدێت و ئەڕوا بۆ خەزانی نەوبەهاری تۆ\n\n\nهەر ئەوەندەش لەدەست من دێ لەچاوی شیعرم\nهۆن هۆن فرمێسک هەڵڕێژم و هەرگیز نەیسڕم."}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "تریفەی ھەڵبەست", "poem_title": "بڕوام", "poem_description": "", "poem_text": "ڕێگای بیرم، بەناو هەزار، داوی باریکا\nئەڕوا، بەرەو، خۆری ئاسۆی، ئامانجی ڕوونم\n\n\nچاوی تیژی، کوردایەتیم، لەرێی تاریکا\nچراوگی ڕۆژ، ئەداتە دەست، دەستی دەرچوونم. \n\n***\n\nهێزی ئەژنۆی، شل نەبوونی، تێکۆشانەکەم\nهەوراز لەدوای، هەورازی سەخت، ئەشکێنێ ئەبڕێ\n\n\nبەرەو لووتکەی، هیوای گەورەی، نیشتمانەکەم\nلەناو گەل دا، یەکەم ڕیزی، سەرکەوتن ئەگرێ."}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "تریفەی ھەڵبەست", "poem_title": "بیرتە؟", "poem_description": "", "poem_text": "بیرتە! ورد ورد، بەگوێ چەمی، کەف چڕێندا ئەڕۆشتین\nوردە شەپۆل، بەئەسپایی، قاچی ڕووتی ئەشتین؟ \n\n\nلەبەر هاژە و، خوڕەی ئاوی، گوێ کپ کەری قەڵبەزە\nلە ڕازی دڵ، لە قسەی یەک، زۆرجار نەئەگەیشتین؟ \n\n***\n\nبیرتە بەدوای، پەپوولەدا، ڕامان ئەکرد دوو بەدوو\nتا یەکێکمان، لێ ئەگرتن، هەناسەمان سوار ئەبوو؟ \n\n\nوەکوو منداڵ، ئاوپرژێنی، لەشی یەکترمان ئەکرد\nبە تەڕبوونمان، پێئەکەنین، قەت تاقەتمان نەئەچوو؟ \n\n***\n\nئەی لەبیرتە، بۆ دزینی، بەرسیلەی مزر و هەنار\nدزە دزەی، ڕۆشتنمان بوو، بۆ پەنا داری حەشار؟ \n\n\nمن خەریکی، کردنەوە بووم، کاتێ زانیم خاوەن ڕەز\nبەدارەوە دوامان کەوت و، هەڵی بڕین سەرو خوار؟ \n\n***\n\nئەی لەبیرتە، لە ڕێبازا، کە هەڵنووتیت و کەوتی\nدەسم دایتێ، چاوت داگرت! ، بەباوەش هەڵم گرتی؟ \n\n\nنشێوێ بوو، کەس دیار نەبوو، خێرا فرسەتەم هێنا\nلەناو دەمت، هەتا توانیم، ماچێکی گەرمم کردی؟ !"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "تریفەی ھەڵبەست", "poem_title": "بێ تۆ", "poem_description": "", "poem_text": "وەک چۆن ئاسمان، بێ ئەستێرە، یان بەهار بێ گوڵ\nئەم کوێر ئەبێ و ئەو جوانەمەرگ، ئەچێتە ژێر گڵ! \n\n\nبێ چاوی تۆش، چاوی شیعرم، کوێرە و ڕێ نەبین\nبێ لێوی تۆ، ئازیزەکەم، بەهار و گوڵ.. چین! ."}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "تریفەی ھەڵبەست", "poem_title": "بەینێکە", "poem_description": "", "poem_text": "بەینێکە خولیای حەز و ئارەزووم\nسەرگەرمی کۆڕی بەزم و ئاهەنگە\n\n\nنەشئەی ئارامی دەروونی تینووم\nوەکوو تریفەی سەر گۆمی مەنگە. \n\n***\n\nبەینێکە تیشکی ئاسۆیە گیانم\nئەگرێتە باوەش زۆر لەسەرخۆیە\n\n\nوەکوو منداڵیی خەوی جارانم\nهەمو ساتێکی پڕ لەئۆخەیە. \n\n***\n\nدڵەی خامۆش و تاریکی دوێنێم\nڕووناکە ئەمڕۆ وەکو بەهارە\n\n\nهەنگاو بۆ بەرزی سەر لوتکە ئەنێم\nناژی لەدڵما ناوی پەژارە."}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "تریفەی ھەڵبەست", "poem_title": "تاسەی هیوام", "poem_description": "", "poem_text": "ئەی دەروونی ناو گێژاوی دەریای دڵ تەنگی\nئەی کسپەکەی، خەم خۆرەوەی، دنیای بێدەنگی\n\n\nئەی ئاوارەی، گۆشەگیری، گۆشەی کۆنی خەم\nئەی تارمایی، بێتروسکەی تاساوی ماتەم\n\n\nتاکەی هەروا لەبەر دەرگای ماڵی مەینەتا\nدەستە وئەژنۆ دائەنیشی، لەگەڵ خەفەتا؟ \n\n\nتاکەی تەمەن ئەبەیتە ناو، وەرزی وشکەوە\nتاکەی هیوام ئەخەیتە ناو، داوی شکەوە؟ \n\n\nتاکەی لەشوێن کەلاوەکەی پەپووی ناسۆریی\nجێنیشتەبی، تاکەی بەرگی، پایز ناگۆڕی؟ \n\n\nدە پێم بڵێ، ئەی دەم بەقفڵی ژەنگ داخراو\nئەی دڵ تینوو، شنەی زەردەخەنە لێ تۆراو! \n\n\nدە پێم بڵێ بۆچ لەئاستی، پرسیاری ڕوونا\nگرژ ئەکەی ڕوو، لەژێر هەوری، پەستی زەبوونا؟ \n\n\nدە پێم بڵێ، بۆ چ هەر ئەبێ، ڕووخساری ژیان\nلەچوارچێوەی، تەنگو وتارا، پێم بدەی نیشان؟ \n\n\nبۆچ هەر ئەبێ، دەستی لەرزۆک، بۆ چەنەی ماتی\nسەرنجی وێڵ، بگرمە ڕێی، ڕەش و نەهاتیی؟ \n\n\nبۆچ هەر ئەبێ، لەچاوی خەم، فرمێسک هەڵڕێژم\nئەم تەمەنەم وا بەکاڵی بۆ تۆ بنێژم؟ \n\n\nهەتا شل بوو ئەژنۆی مەراق ڕۆیشتی و گەڕای\nکام قوژبنی، ژیان تاریک بوو تیایا خزای\n\n\nکام ئاوازە، ناکام و پەست بوو گوێت بۆ ڕاگرت\nکام هەواڵ کە پەڕەی ژاکاو بوو ڕێگەت پێگرت\n\n\nکام دڵ کە قاڵی ئەندێشە بوو پەنات بۆ برد\nچەند پایزی، کوێرەوەریت، بینی و بەڕێ کرد\n\n\nچەند دراوسێی کۆن و تازەی هاودەردت ناسی\nچەند ڕۆژگارت بە تەنافی شەوا هەڵواسی\n\n\nچەند گوڵاڵەی نەوبەهاری ئاواتت وەران\nچەندە بزەی دڵنیایت لە ژیان تەران\n\n\nچەند ئاهەنگت، هەروا گۆڕێوە بۆ تەنیایی\nچەند هەڵوێستی شادمانیت دا بە خۆڕایی\n\n\nدەپێم بڵێ ئەی دەرونی خەڵوەتی ناکام\nچاو بەستراوی ڕێگە وون بوو واق وڕی سەرسام\n\n\nئەی لەپاشا کوا بەرهەمی تەمەن کوا ئەنجام\nکوا گەنجێتی؟ کوانێ گەشەی شادی بۆ هیوام\n\n\nکوانێ بەری تۆوی ساڵی چێنراوی ڕۆشتوم؟ \nکوا تریفەی مانگی عومری ئێستاکە ون بووم! \n\n\nکوا ڕۆژانی هەرزەکاریی گوڕی جارانم؟ \nکوا خوێن گەرمیی و تین و جۆشی دەمارەکانم؟ \n\n\nکوا پاشە ڕۆژ بە پرشنگی ئاوات ڕوناک بوو؟ \nدەپێم بڵێ ئەو سەردەمە بوونی تۆ چی بوو؟ \n\n\nغەیرەز بەوەی بە پاچی خەم گردی ژیانم\nهەڵکەنی تیا گۆڕستانی مردووی ڕۆژانم\n\n\nدەبا ئیتر ئەی دەرونی پیرەمێردی خەم\nڕوو وەرگێڕی بۆ بەهاری لاوێتی تاسەم\n\n\nدەبا ئیتر ئەو چەند ڕۆژەی ماوە لە تەمەن\nبەشەرابی بەختیاری خۆیان سەرخۆش کەن! \n\n\nدەبا ئیتر بیبڕیتەوە ناڵەی ناسۆریی\nئەم زستانەم بە نەورۆزی تازە بگۆڕی!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "تریفەی ھەڵبەست", "poem_title": "تەنیا", "poem_description": "", "poem_text": "تەنیا هەر چرای دەس کوردایەتی\nشەوی خاکەکەم ڕوون ئەکاتەوە. \n\n\nبەتەنیا بازووی ڕێی مەردایەتی\nتەوقی گەردنم -لێک ئەکاتەوە-."}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "تریفەی ھەڵبەست", "poem_title": "تەنیایی", "poem_description": "", "poem_text": "شیرینەکەم! ژووری تەنیام\nئەمشەو بۆ غەریبیم ئەگری\n\n\nچرپای خەم لێنیشتوی جێگام\nخامۆشیی وا لەچوار دەوری. \n\n***\n\nچاوەڕوانیی کورسی چۆڵم\nتۆوی بێزاری ئەچێنێ\n\n\nگڵۆپی کزی ناو هۆڵم\nفرمێسک بەبێدەنگ ئەڕژێنێ! \n\n***\n\nپەنجەرەکان، خۆڵی ڕۆژان: \nلەسەر شووشەی چاویان بارە\n\n\nشیرینەکەم ئەمشەو ژیان\nوەک ماڵەکەم چۆڵ و تارە. \n\n***\n\nوێنەی پارم لێوی گاڵتە: \nلەئێستام هەڵئەقورتێنێ\n\n\nگڕی خەیاڵ بۆ ئەو کاتە\nجەرگی ئەمشەو ئەسووتێنێ. \n\n***\n\nشیرینەکەم.. ژووری تەنیام\nئەمشەو بۆ غەریبیم ئەگری\n\n\nچرپای خەم لێنیشتوی جێگام\nتەنیایی وا لەچوار دەوری."}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "تریفەی ھەڵبەست", "poem_title": "دوو وێنە", "poem_description": "", "poem_text": "بەیانیی دییم، وەکوو بەهار، سەرلقی ئاڵ بوو\nبۆ نەورۆزی، مژدەی ژیان، نێرگزی ساڵ بوو\n\n\nگەشەی گیانی، لەباوەشی، دایکی شادییا\nوەک جریوەی، دەم ئەستێرەی، خۆشی ساماڵ بوو! \n\n***\n\nبەیانی دییم، بزەی لێوی، وەکوو مانگەشەو\nسەر ڕومەتی، گۆمی شینی، هیوای ماچ ئەکرد\n\n\nجوانی سروشت، دنیا هەمووی، بۆ شۆخێتیی ئەو\nلەبەر پێیا، دامابوون و، سوجدەیان ئەبرد! \n\n***\n\nئێوارەش دییم، وەکوو پایز، کز و زەبوون بوو\nلەشی جوانی، خۆراکی دڕک، بۆ زەبری بەرد بوو\n\n\nبزەی لێو و، گەشەی گیان و، ئاواتی دەروون\nنمێ فرمێسک، ئاخێکی قووڵ، ڕەنگێکی زەرد بوو!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "تریفەی ھەڵبەست", "poem_title": "زەردەخەنە لە فرمێسکا", "poem_description": "", "poem_text": "١\n\nگیانە بیستم، کەپرسیبوت چۆنە ئێستا\nلەگەڵ ژینا؟ لەگەڵ دانانی هەڵبەستا؟ \n\n\nوەک خۆی ماوە، شێوە و ڕەنگی، یان گۆڕاوە؟ \nدەنگی وەک ئەوسا زوڵاڵە یان خنکاوە؟ \n\n***\n\nوەکو جاران قسەکانی هەر زیندووە؟ \nیان ساردو سڕ وەک دەم و دەسی مردووە؟ \n\n\nبەتەرازووی عەقڵی دوێنێ خەڵک سەنگ ئەکا؟ \nبە شوێن هەتاو، یاخود سێبەرا، ڕا ئەکا؟ \n\n***\n\nوەکو جاران، زۆر گەورە ناو، وا ئەناسێ؟ \nیان ئەو بەرگەی، بیری کۆنی، خۆی.. گۆڕیوە؟ \n\n\nبە واتەیان، تەناف بۆ مل، هەڵئەواسێ؟ \nیان زۆر ملی، لەو تەنافە، …. دابڕیوە؟ \n\n***\n\nتوخوا ئێستەش وەکوو جاران دڵی تەڕە؟ \nیان گوڵاڵەی بەهارەکەی هەڵوەریوە؟ \n\n\nوەکوو جاران، پێش برسێتیی، لەسەر، سەرە؟ \nیان لەژەنگی ناو کۆمەڵا، دڵ ڕزیوە؟ \n\n***\n\nوەکوو ئەوسا کە ئەمناسیی.. گیانی گەشە؟ \nیان دەماری، هەستی سڕەو، بەنجی خەوە؟ \n\n\nنانی ژینی، نانی سپی، یاخود ڕەشە؟ \nڕەنجی شانی بۆ ڕووناکیی یان بۆ شەوە؟ \n\n***\n\nئەڵێن پشتی، جیڕی دوێنێی، ئەمڕۆ لەژێر\nباری قورسی، نەبونیدا، کۆماوەیە؟ \n\n\nئەڵێن دۆستی، زۆری دوێنیی، بۆ چاو بگێڕ\nتاک و تەراش لەچاوی ئەو شاراوەیە\n\n***\n\nئەڵێن ئەمڕۆ، بەدارشەقی، ڕێی بێکەسیی\nلاشەی سستی وەکوو پەڕۆی هەڵگرتووە\n\n\nتوخوا ڕاستە مۆمی دڵ و داری دەسی\nلەتاریکی شەوی عومریا ون کردووە؟ \n\n٢\n\nوەرامەکان، لەقەفەزی، سینەی یادا\nوەک بولبولی، هیلاکی خەو، کز هەڵنیشتون\n\n\nپرسیارەکان لەتینوێتی، سەر ڕێگادا\nزۆریان لەناوچوون و خنکان، زۆریان مردوون. \n\n***\n\nگیانە هەرچەند، شیعرم لەناو، تەمی خەما\nپەل ئەکوتی، ڕێگەی وونە، بەڵام بۆ تۆ\n\n\nبەرەو ساماڵ، ڕێگە ئەبڕێ، تەم لائەدا\nدەمی وەرام، گەر «گۆ»یش نەکا، بۆت دێتە گۆ. \n\n***\n\nگیانە ڕاستە ئەم چەند ساڵە دەستی ئازار\nدەقی پەڕەی لاوێتیمی ژاکاندووە\n\n\nچاوی تیری پڕ لەشەوقی پار و پێرار\nئەمڕۆ کزە و جوانیی لەخۆی تۆراندووە! \n\n***\n\nڕاستە پەنجەی، ناسۆر لەسەر کێلی بەختم\nهەڵبەستێکی چارەنووسی وشکی نووسیی\n\n\nڕاستە ڕێگای، بیست و حەوتی، عومری سەختم\nبەهارێکی، بەختیاری، تا سەر نەدی\n\n***\n\nبەڵام گیانە، دەنگی ئەمڕۆم، زیاد لەدوێنێ\nزوڵاڵ ترە و، بەناو ژیانا، باڵ ئەگرێ\n\n\nقسەی زیندووم، تا دڵی مردوش ئەدوێنێ\nشنەی وشەی تا فرمێسکی ناو چاو ئەسڕێ. \n\n***\n\nڕێ وون ئەکەم، خۆم ون ئەکەم، بەڵام گیانە\nهەرگیز خۆری سەرفرازیی کورد وون ناکەم\n\n\nژیان لای من، بەرەو هیوا، کۆڵ نەدانە\nگەر وا نەبێ، بەدڵ خواستی، مردن ئەکەم. \n\n***\n\nگیانە دوێنێ کە ئەتناسیم وەک مناڵ بووم\nگرێی دەستم، ئەخستە ناو، دان و ناو دەم\n\n\nئەو سەردەمە، ساوای بیری، گڕ و گاڵ بووم\nنەم ئەزانی، ئەڵقەی فرسەت، چۆن لەدەس کەم. \n\n***\n\nئەو سەردەمە، ناڵەی برسیم، ئەهاتە گوێ\nچاوم ئەکەوت بەفرمێسکی چاوی ئازار\n\n\nپەلی کوێرم ئەگرت ئەمبرد هەتا سەر ڕێ\nئەشمنوسی بمرێ زستان بژی بەهار! \n\n***\n\nبەڵام گیانە، ئەوسا منیش، پۆشتە وەک تۆ\nلەسەر تێریی، باسی برسێتیم بۆت ئەکرد\n\n\nقسەی جوانم ئەخستە گیرفانی درۆ\nلەژێرەوەش ئاڵای ڕیام پێ هەڵئەکرد. \n\n***\n\nڕاستە ئەوسا ژیان وەکوو دڵی ساوا\nئاسمانەکەی، بێگەردبوو، پاک بوو ساماڵ بوو\n\n\nبەڵام گیانە، ڕێگای مێشکمان لەچاوا\nبۆ ڕێبواری، بەنگ کێشی خەو و خەیاڵ بوو. \n\n***\n\nباوەشی ناز هیوای دڵی ڕائەژەنیم\nتاریکەشەو کێوێکی ترسی بەسام بوو\n\n\nلەکام تەقە، زۆر بچووکە، ڕائەچەنیم\nدڵ ناسک و بیر کاڵ و کرچ و نەفام بوو. \n\n***\n\nئەسپی خەیاڵ لەژێر لێفەی گەرمی شەوا\nبۆکام دنیا ئێجگار دوورە ئەو ئەیبردم\n\n\nحەزی دەروون، چی بویستایە بۆی ئەلوا\nلەگەڵ تۆشا، دەسی پێ لەمل ئەکردم. \n\n***\n\nبەڵام ئەمڕۆ ئەو ئازارەی من ئەیچێژم\nئازارێکە، بەختیاریی، تیا ئەبینم\n\n\nئەو چاوانەی، کە فرمێسکی، پێ ئەڕێژم\nچاوێکە تۆوی پیاوەتی تیا ئەچێنم. \n\n***\n\nلەژیانی تفتی ئەمڕۆی کزر و دێما\nسبەینێی تەڕ و پاراوی کورد ئەبینم\n\n\nلەهەورازی، سەخت و ئارەقی سەر ڕێما\nدوائەنجامی سەرفرازی مەرد ئەبینم. \n\n***\n\nلەهەر ئاخێکی ناو سنگی پڕ لەسوێما! \nهەزار کسپەی جەرگی کۆرپەی کورد ئەبیسم\n\n\nلەناو هەموو هەنسکێکی قوڕگی خۆما\nدەنگی قرچەی، دڵی دار و بەرد ئەبیسم. \n\n***\n\nئەو زەوییەی ئەمڕۆ وشکە و گاسنی خەم\nناخی دەروونی، بەدانی، ڕق ئەکێڵێ\n\n\nئەو کۆترەی ئەمڕۆ لەبەر باران و تەم\nبێچوی هێلانەی ئارامی جێ ئەهێڵێ. \n\n***\n\nسبەی زەوی، لەهەر بستێکیا کانییەک\nوەکوو چاوی، قرژاڵی ڕوون.. هەڵ ئەقوڵێ\n\n\nهەر کۆترەی بەخوێندنی گۆرانییەک\nبەستەی ژیانی ئازادی بۆ گەل ئەڵێ. \n\n***\n\nبەڵێ گیانە لەتاریکی شەوی ڕەش دا\nچاوم خۆری ناو شەبەقی ژین ئەبینێ\n\n\nلەگریانی ناو ئازاری زامی لەش دا\nئومێد، دیاریی، پێکەنینم، بۆ ئەهێنێ\n\n***\n\nلەپایزی لێوی وشکا لەخەزانا\nزەردەخەنەی بەهاری دڵ ئەبینم من\n\n\nلەباوەشی بەفر و زوقما، لەزستانا\nچەپکە نێرگز، یاخود نەورۆز، ئەبینم من. \n\n***\n\nلەناو هەر قەترە خوێنێکی لێ ڕژاوما\nگوڵی باخچەی ئازادییەک ئەبینم من\n\n\nلەهەر گوڵە گەنمێکی لێ سووتاوما\nسبەی خەرمانی شادییەک ئەبینم من."}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "تریفەی ھەڵبەست", "poem_title": "سێ هەڵبەستی تینوو", "poem_description": "", "poem_text": "١\n\nشەوگار تاڵە، دەروون پەستە\nئەستێرەکان.. کز و زەردن\n\n\nخەم لای ژیان خۆشەویستە\nشیعرم کەوتە ئەشک ڕشتن. \n\n***\n\nپایز لە گیانا میوانە\nبەهار گەڵای سەوزی وەریی\n\n\nداری یادم ئەرخەوانە\nبۆیە ئەمشەو بەکوڵ ئەگریی. \n\n***\n\nئەستێرەیەک سووک چرپانی\nبە گوێی دڵی کاس و وڕدا\n\n\nوتی: چیتە پەرێشانی؟ \nوا گیان ئەکەی بەناو گڕدا؟ \n\n***\n\nبە نوزەیەک وەرامەکەی\nپچڕ.. پچڕ. هاتە دەرێ\n\n\nوتی: دیار نییە نامەکەی\nدەنگی خۆشی، ناگاتە گوێ. \n\n٢\n\nوتیان: نێرگز بەم چلەیە؟ \nوتم: نامەی یارم پێیە\n\n\nوتیان: شەماڵ بەم قرچەیە؟ \nوتم: بزەی ئەو کچەیە. \n\n\nوتیان: خونچە بەم خەزانە؟ \n\n\nوتم: سەرچاوە هەر گیانە. \n\n\nلێیان پرسیم: ئەندازەی دڵ\nبۆ ئەو چەندە خۆشەویستی؟ \n\n\nوتم: ئایا پەپوولە و گوڵ\nقەت ئەمەیان لەیەک پرسی؟ ! \n\n***\n\nلێیان پرسیم: شیعرەکانی\nباخی ئەمساڵت ڕەنگینە. \n\n\nوتم: چونکە چاوەکانی\nمانگەشەوی بەر نووسینە. \n\n٣\n\nهەمووی تەنها وشەیەکە\nئەژی لەناو ناخی گیانا\n\n\nبەڵام شنەی گەشەیەکە\nباوەش ئەکا بەژیانا. \n\n***\n\nپیتەکانی شەشی وردن\nشەپۆلن بۆ شیعری تازەم\n\n\nیان شەش تەلی خۆشی کردن\nبۆ مۆسیقای پڕ ئاوازەم. \n\n***\n\nشەش جگەرگۆشەی ئازیزن\nشەش مناڵی ئێسک سووکن\n\n\nلەناو باخچەیەکا ڕیزن\nلەسەر زمان خۆش و سووکن. \n\n\nلەگەڵیانا ئەژیم، ئەڕۆم\n\n\nپێ ئەکەنن، خەم ئەخۆن بۆم! \n\n\nبەبێ ئەوان، نووسین لاڵە\nپەخشان، چێژی تفت و تاڵە\n\n\nبەبێ ئەوان، ئەم دیوانەم\nبەرهەمێکی کرچ و کاڵە!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "تریفەی ھەڵبەست", "poem_title": "شیعرەکانم", "poem_description": "", "poem_text": "پەپوولەی، هەستی ناسکی، باڵ نەخشینی شیعرەکانم\nلەسەر لێوی، هیوای گەشی، ئەم ژینە ئەنیشێتەوە\n\n\nدەزووی تیشکی، وردی پەنجەی، ئەفسووناویی بیرەکانم\nتریفەی مانگ، لەژێر هەوری، گوومانا ئەبینێتەوە. \n\n***\n\nکیژی سۆزی، وشەکانم، لەناو چیمەنی ئاواتا\nبەدەم بەستەی ئاهەنگەوە، گیان شاد ئەکەن، هەڵئەپەڕن\n\n\nسواری بڕوای، قسەکانم، لەناو مەیدانی خەباتا\nڕێی دەربازبوون، لەناپاکان، لەدوژمنانی گەل ئەگرن."}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "تریفەی ھەڵبەست", "poem_title": "شەقامی کچان", "poem_description": "", "poem_text": "چاوی برسیم، لەشەقامی بەغدای کچانا\nهەموو ڕۆژێ ڕێبوارێکە وا لەسووتانا\n\n\nهەتا ئەژنۆ شل ئەبێت و تا هیلاک ئەبم\nمنی تەنیا، منی بێ کچ، هەر دێم و دەچم. \n\n\nشەقام هەمووی، ئەم بەر و ئەوبەر، لەسەر تا خواری\nبەردەم کۆگای، ناو پێشانگای، وردە بازاڕی\n\n\nهەر کچانە و، هەر جوانییە و هەر بۆنی خۆشە\nهەر لەزەتی چاو و گیانە و بەتەمەن نۆشە\n\n\nچاوی برسیی، هار و هاجی، تەماشا کردن\nگلاراوی تێئەکەوێ، بۆ پڕ پیاکردن. \n\n\nهەتا ئەژنۆ شل ئەبێت و تا هیلاک ئەبم\nمنی تەنیا، منی بێ کچ، هەر دێم و دەچم. \n\n\nتاوێ ویقار لەرۆشتنی وردا ئەنوێنم\nتاوێ شەرم و تاوێ سەر لەخۆم ئەشێوێنم\n\n\nتاوێکی تر بەتەماشای بیانووی موغازە\nڕائەوەستم ڕوو لەو کچەی کە ڕاستیی نیازە\n\n\nهەر هەنگاوێ هەر ئاوڕێ مایەی خەفەتێ\nهەر بینینی شۆخێکی جوان بۆ من عەزرەتێ\n\n\nهەر بۆنێکی عەتری قژی، هەر چرپەی دەنگێ\nهەر نازێکی کچی چواردە و، زڕەی بازنگێ\n\n\nهەر ترپەی پێ گوێ لێ بوونێ، هەر پێکەنینێ\nهەر سەرنجێ لەسواربوون و لەدابەزینێ\n\n\nهەر چوونە سەر پێپلیکەیەک بۆ قاتێکی تر\nهەر قاچ لەسەر قاچ دانانێ، هەر پوزێکی پڕ\n\n\nهەر بینیی کراسێکی ژوور ئەژنۆی ناسک\nهەر ڕانێکی گۆشتنی ناو تەنوورەی تەسک\n\n\nهەر مەمکێکی گرد و قووتی بەکیسە سەغڵەت\nهەر پشتێکی نیوە ڕووتی شۆخی کەڵەگەت. \n\n\nهەر گۆی مەمکێ کە ماچ ئەکا شیفۆنێکی کاڵ\nیان جاروبار لەرەی دێت و ئەبینرێ بەحاڵ\n\n\nهەر بینینی دەست بردنێ بۆ قژ ڕێک خستن\nیان نازێکی تووڕەبوونی لێو هەڵقورتاندن\n\n\nهەر بینینی ڕەوتێکی گورج، لەشێکی جرپن\nهەر بینینی پێستێکی ئاڵ، کوڵمێکی خرپن\n\n\nهەر بینینی پشتی ڕانێ، کەوا شنەی با\nلەرێکەوتا کراسەکەی لەسەر لا ئەبا. \n\n\nیان بینینی درزی مەمکێ، کەوا بەئەنقەست\nتۆزێ زیاتر دەرخراوە و دایناپۆشێ دەست\n\n\nبینینی هەر بەر سکێکی لەجلا چەسپاو\nیان لاسکی کیسەی مەمکی لەشان داخزاو! \n\n\nیان ئەو شلکەی ڕانە نەرمەی، سەرنجی خێرا\nبەدیی ئەکا لەناو «تاکسی» و جێی سەرەو ژێرا\n\n\nیان ئەو چرچەی کە دامێنی دوای کورتی کراس\nتێی ئەکەوێ و زیاد هەڵ ئەچێ لەشوێن دەسی قارس\n\n\nیان ئەو قژەی بەتەرتیبی تازە داهێنراو\nڕۆژێ خاوە و ڕۆژێ لوول و جار جار پەشۆکاو\n\n\nیان ئەو گوڵەی لەمابێنی درزی مەمک دا، \nدانراوە و، چاو، چاوشارکێی لەگەڵدا ئەکا\n\n\nیان پشتێنی بەکەمەری باریک، تۆزێ شل\nیان قەراغی ژێر کراسی درێژتر لەجل\n\n\nیان بینینی ئەو برژانگەی لەپاش چاوڕشتن\nلەناو ڕیزا یەک یەک دیارن لەچاو ڕەشترن. \n\n\nیان بینینی ملوانکەیەک کە مورووی دوایی\nشۆڕە و ماچی مەمک ئەکا زۆر بەئەسپایی. \n\n\nیان بینینی جوانی بەردەم ئاوێنەی کۆگا\nکە بۆ تاوێ سەرنج ئەدا و لەخۆی تێناگا. \n\n\nیان بینینی ئەو نازدارەی لەپڕ ئەوەستێ، \nتا گۆرەوی شلی.. هەڵکا و لە ڕان بیبەستێ. \n\n\nبینینی هەر زنجیرێکی خوارووی لای کەمەر\nکەوا لەبەر، پەلە، نیوەی نەبراوەتە سەر\n\n\nدەری ئەخا ئەو ئەتەکەی کە ئۆقرەی لاویی\nئەخاتە ناو خەیاڵێکی پەرژین ئاگراویی\n\n\nیان بینینی ئەو لا مەمکەی کە چۆڵیی بن باڵ\nدەری ئەخا بۆ سەرنجی هەوەسی خەیاڵ. \n\n\nیان بینینی ئەو ئەڵقەیەی شۆخی ئێسک سووک\nدەری ئەخا.. تا بزانیت ئەو بووە بەبووک. \n\n\nیان بینیی تیلەی چاوێ بەپارێز ڕوانین\nیان بینینی لێوێکی قوت.. تەڕ بۆ هەڵمژین. \n\n\nیان بینینی دوگمەیەکی سەر سنگ ترازاو\nکە لێ بوردن داوا ئەکا لەمەمکی تۆراو. \n\n\nیان بینینی موستیلەیەک یاقووتەکەی سوور\nلەپەنجەدا پرشنگ ئەدا بۆ لاوێکی دوور. \n\n\nیان بینینی ئەو ڕەفتەیەی لەرەنگی جلە\nقژ ئەبەستێ و گوڵی گرێی تا شان و ملە. \n\n\nبەتەلەفون.. قسەی بێدەنگ.. قاقای ئەو جوانە\nکە نایبیسی لەبەر شووشەی کۆگای جامخانە\n\n\nیان بینینی تێکەڵ بوونی پل و پێی ڕۆیشتن\nلەوکاتەدا کە خێرایە بۆ زوو گەیشتن. \n\n\nیان گوارەیەک تۆزێ شۆڕە و، کە لەئاوڕدا\nخۆی هەڵئەسوێ لەلاجانگ و سەر لەکوڵم ئەدا. \n\n\nئەمانە گشت هەموو وەکوو ئاگر و پووشوو\nگڕی لاویی بەر ئەدەنە ئارەزووی تینوو\n\n\nلەتەوقی سەر هەتاوەکو کەڵەموستی پێ\nهەر موچڕک و تەزووی حەزە تیا یەت و ئەچێ. \n\n\nهەتا ئەژنۆ شل ئەبێت و تا هیلاک ئەبم\nمنی تەنیا، منی بێ کچ، هەر دێم و دەچم\n\n\nچاوی برسیم لە شەقامی بەغدای کچانا\nهەموو ڕۆژێ ڕێبوارێکە وا لەسووتانا."}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "تریفەی ھەڵبەست", "poem_title": "لە باوەشی جوانییا", "poem_description": "", "poem_text": "دەمەو ئێوارەی خۆرنشین\nدوا عومری پایزی غەمگین\n\n\nهەنگاوی خەمی تەنیایی\nملی پێنام بەئەسپایی: \n\n\nبەرەو جێیە کە خامۆشیی\nدنیای گرتبێتە کۆشیی\n\n\nبەرەو جێیە کە بێدەنگیی\nتیایا بژی بۆ دڵ تەنگیی\n\n\nپەستی و ئێوارەی خۆرنشین\nلەدەروونی منا ئەژین. \n\n\nئەم دیمەنی خۆرنشینە\nلەناو گیانما جێ نشینە. \n\n\nپەڵەی هەوری سوور هەڵگەڕاو\nبەدوا تیشکی خاوی هەتاو\n\n\nوەکوو تارای بووکی لادێ\nڕووی ناز بەئاسۆدا ئەنێ\n\n\nدەم ئەنێتە دەمی جوانیی: \nلەناو ڕەز و چەم و کانیی\n\n\nڕیزە شاخی دووری شین کار\nتەمەنێکن بۆ کردگار. \n\n\nئاسمانی سەر لوتکەی بەفرین\nوەک کەژاوەی بووکی سەر زین\n\n\nچاوی هیوا هەڵئەهێنێ\nدیوی دنیای دڵ ئەبینێ. \n\n\nتاک تاک درەختی ڕووتاوە\nلق نووشتاوی بۆ ناو ئاوە. \n\n\nگۆڕستانی گردی ئەو بەر\nنیوەی هەتاو نیوەی سێبەر. \n\n\nدووکەڵی لادێی بن بنار\nپێچ ئەخوا بۆ گەرووی نزار. \n\n\nلەدوور ڕێبواری ماندووی ڕێ\nبەلەش کفتیی هەنگاو ئەنێ. \n\n\nباخی نزیک قەراغی شار\nئەمساڵیش وەک پار و پێرار\n\n\nوشک و برنگیی تیا دیارە\nچاوەڕێی ئاوی بەهارە. \n\n\nکڵاوی زەردی خۆرنشین\nلەسەر لووتکەی بەرز چەسپین. \n\n\nپێچەوانەی تیشکی هەتاو\nشکایە ناو جۆگەلەی ئاو. \n\n\nتەم ومژی بەری گۆیژە\nپەرژینی دۆڵ و ڕێی لێژە. \n\n\nگردی زۆر و بەرزی و نشێو\nسواری یەک بوون تا سەری کێو. \n\n\nپێدەشت لەسەرنجی چاوا\nزەردە بەتیشکی ڕۆژئاوا\n\n\nگەڵای ئاڵتون ڕەنگی وەریو\nخزانە ناو قوڵایی شیو. \n\n\nگوومەزی سەر گردی یارە\nوەک پیرۆزەی یادگارە، \n\n\nکە لە پەنجەی دەستی یادا\nبریقە بۆ ژیان ئەدا. \n\n\nوەک ڕیزە پڵپڵەی زێڕین\nتاک و تەرا یان چین بەچین، \n\n\nگڵۆپی تازە هەڵگیرساو\nلەشارا وا دێتە پێش چاو. \n\n\nپەپوولەی سەرچڵی تەنیا\nبەسەرنجی چاوی وریا\n\n\nئەگەڕێ بۆ خۆشەویستێ\nدڵی لەگەڵا ببەستێ\n\n\nلەلانەی خۆزگەدا ساتێ\nگوڵاوی ناودەمی باتێ\n\n\nلەناو جوانی سروشتا هەر\nسەری ئارام بنێتە سەر\n\n\nئەو دنیایەی وەک فریشتە\nمیوانی کۆشکی بەهەشتە."}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "تریفەی ھەڵبەست", "poem_title": "لەگەڵ نالیدا", "poem_description": "١٩٦٧ بەغدا", "poem_text": "پەریی شیعرم لە من بێزارە بێ تۆ\nژیان ڕۆژی وەکوو شەو تارە بێ تۆ\nتۆبەی دڵە و لە دوور هاوارە بێ تۆ\n\n\nنەمردم من ئەگەر ئەمجارە بێ تۆ\nنەچم شەرت بێ هەتا ئەو خوارە بێ تۆ"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "تریفەی ھەڵبەست", "poem_title": "مامۆستام گۆران", "poem_description": "", "poem_text": "ئەی جێنزرگەی یارانی خامۆش\nمیری شاعیران نەکەی فەرامۆش\n\n\nئەی ئەرخەوانی ئازیزی سەیوان\nئاخۆ ئەزانی کێت بۆتە میوان؟ \n\n\nمیوانی تازەت تەرمی «گۆران»ە\nگەوهەری دنیای شیعری کوردانە\n\n\nشا بەستەی گیانی تازە هەڵبەستە\nزیندووی ئەدەبی چرا بەدەستە\n\n\nئاوازی لێوی فریشتەی ژینە\nخواوەندی وەسفی جوان و شیرینە\n\n\nتریفەی هەستی مانگی نەورۆزە\nلوتکەی هونەری بەرز و پیرۆزە\n\n\nگیانی مەولەوی سەدەی ئێستایە\nپەنجەی نەخشاوی وردی هیوایە\n\n\nقیبلەی ئارامگای تاسەی دڵدارە\nباڵا ئاوێنەی دڵی بەهارە. \n\n***\n\nگۆران ئەبینم: لەناو جوانییا\nئەژی لەئاسۆی دەم بەیانییا\n\n\nلەگۆمی مەنگ و لەخۆرنشینا\nلەقژی زەرد و لەچاوی شینا\n\n\nلەلوتکەی سپی و نزاری چڕا\nلەهاژەی چەم و قەڵبەزەی خوڕا\n\n\nلەباڵای بەرزی زۆر شۆخ و شەنگا\nلەدۆڵی کپی مات و بێدەنگا\n\n\nلەبای خەزان و پایزی زەردا\nلەباڵەفڕێی پەپوولەی هەردا\n\n\nلەناو هێلانەی سۆزی بولبولا\nلەدەمی خونچەی سەر پۆپەی چڵا\n\n\nلەناو جریوەی ئەستێرەی دوورا\nلەرەنگی ئاڵ و پەمەیی و سوورا\n\n\nلەبەرزیی کێوی سەر کەشکەڵانا\nلە، لەرانەوەی پەڕەی گوڵانا\n\n\nلەنیگای مەستی ئافرەتی جوانا\nسیاچەمانەی لای هەورامانا\n\n\nلەعەتری بۆن و بەرامەی باخا\nلەدار و بەردی ڕێی قەرەداخا\n\n\nلەو جوانیانەدا کە وەک وەنەوشە\nلەبەر چاوانا وون و خامۆشە. \n\n***\n\nکەژاوەی شیعری بەهاری گۆران\nڕووناکە وەکوو ئاسۆی بەر بەیان\n\n\nهەتاکوو جوانی بژی و بمێنێ\nگوڵاوی شیعری ئەو ئەپرژێنێ."}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "تریفەی ھەڵبەست", "poem_title": "منداڵە سووتاوەکە", "poem_description": "", "poem_text": "١\n\nئەی مناڵانی خۆشەویست! \nهەواڵێکی غەمگینم بیست\n\n\nدڵی پڕ کردم لەتاسە\nپێی هەڵکێشام زۆر هەناسە. \n\n\nبزەی سەر لێوی تۆرانم\nخەمی هێنا بەمیوانم\n\n\nتەرانی گەشەی دەروونم\nلێڵی کرد سەرچاوەی ڕوونم\n\n\nهەستی بەزەیی جوڵانم\nهۆشی شیعری خرۆشانم\n\n\nلێوی ڕقی پێ کرۆشتم\nفرمێسکی گەلێ پێ ڕشتم. \n\n\nئەی منداڵانی خۆشەویست\nهەواڵێکی غەمگینم بیست. \n\n\nئەی مناڵان گوێ گرن لێم\nئەو هەواڵەتان پێ بڵێم: \n\n\nبەڵام من ئەمەوێ لێتان\nکە گردبوونەوە هەمووتان\n\n\nیەک لەلای یەک بیڵێنەوە. \nلەگەڕەکا بیگێڕنەوە\n\n\nلەبیرتان قەت نەچێتەوە\nلەدەروونتان نەبێتەوە\n\n\nئەی منداڵانی خۆشەویست\nوا پێتان ئەڵێم کە چیم بیست: \n\n٢\n\nگوندێ هەبوو لەپاڵ شاخا\nلەناو کۆشی ڕەز و باخا\n\n\nئەوەندە جوان بوو کە جوانیی\nدنیا بوو بوو بەمیوانی\n\n\nئەم دێیە چەندە بچوک بوو\nسەد ئەوەندە ئێسکی سووک بوو\n\n\nلەکەژاوەی خەوی خۆشیی\nبەهەشتا بادەی ئەنۆشیی\n\n\nبووکێ بوو کەوا کردگار\nخواست بووی بۆ زاوای بەهار. \n\n\nمژدەیەک بوو کە بەختی خۆش\nوەکوو ساوا ئەیگریتە کۆش. \n\n\nئارامێ بوو کە بەگیانی\nنۆش کرا بوو شادمانی. \n\n\nئاوازەیەک بوو گەرووی ژین\nهێنابوویە سەر هەڵقوڵین. \n\n\nپەپوولەیەک بوو، دڵنییا\nلەباخچەی نیازا ئەژییا\n\n\nبزەی لێوێ بوو کە سروشت\nگوڵاوی نازی پێ ئەڕشت. \n\n٣\n\nڕۆژێ لەکاتێکا ژیان\nتازە خەریک بوو، بۆ بەیان\n\n\nبتروکێنێ پێڵوی چاوی\nبۆ گزنگی نوێی هەتاویی. \n\n\nتازە خەریک بوو بەمەستی\nسەرخۆش بێ بۆ خۆشەویستیی\n\n\nگۆرانی بڵێ بۆ ژیان\nبۆ ڕووناکی ئاسۆی بەیان\n\n\nوەکو جارانی ئاوازە..\nبگاتە گوێی دنیای تازە\n\n\nلەپڕ خۆرپەیەک کوت وپڕ\nبوو بەهەناسەی سارد و سڕ\n\n\nلەپڕ شاڵاوی گورگی ڕەش\nتارمایی خستە ئاسۆی گەش\n\n\nکەڵبەی گیر کرد لەتەوقی سەر\nڕانەمەڕی دێی دایە بەر\n\n\nکەوتنە لوورە بۆ پەلامار\nڕۆژی دێ بوو بەشەوی تار\n\n\nئاوی ڕوونی کانیی لێڵ بوو\nبەدوای خەمی دێدا وێڵ بوو\n\n\nلقی درەخت شکایەوە\nتازە چرۆ.. پووکایەوە\n\n\nدوکەڵی ڕەشی قەترانیی\nهەڵسا لەشوێنی وێرانیی\n\n\nئاسمانی سەر وەک شەوەزەنگ\nڕەش داگیرسا مات و دڵتەنگ\n\n\nجووجەڵەی وردی کولانە\nکەوتنە ژێر ئەو کەڵبە و دانە\n\n\nخوێناوی ناو ژووری ڕوخاو\nجۆگەلەی بەست وەکو پەنگاو\n\n\nئەی منداڵانی خۆشەویست\nئەم دێیە فرمێسکی زۆر ڕشت! \n\n\nئەوی جێما لەوێرانە\nمناڵێ بوو سێ ساڵانە\n\n\nباوکی لەساڵێ زیاترە\nدەروونی پڕ لەئاگرە\n\n\nدەمێکە ئەو وا بەڕێوە\nدوورە لەئاوایی دێ وە\n\n\nکە ئەمانی جێهێشت.. تەنیا\nئیتر ڕووی کردە سەر چیا\n\n\nبۆ ڕاوی گورگی دڕندە\nئەو گورگانەی کە بەم گوندە\n\n\nدەمێکە تینووی خوێناون\nبرسی ناوەختی شاڵاون\n\n\nلەو گورگانەی زۆر هەڵبڕی\nورگی گەلێکی هەڵدڕی. \n\n٤\n\nگەرووی گڕی شاڵاو هێنەر\nتەشەنەی کرد بۆ دەشت و دەر\n\n\nدارستانی چڕی ناو دێ\nتا بێ ئاگر لەخۆی ئەگرێ\n\n\nپووشی دەوری ئاوی لیخن\nئەڵقەی پشکۆی چۆتە گەردن. \n\n\nمناڵێ تەنیا جێماوی تەنیا\nچاوێکی هەروا لەچیا\n\n\nبەڵام بێ سوود چاوەڕوانیی\nئەوا گڕ شاڵاوی هانیی\n\n\nمنداڵی تەنیای بەسەزمان\nکەوتە هاوار، کەوتە گریان\n\n\nچاوی ئەگێڕا.. ئەترسا\nتۆزێ ئەڕۆشت و ئەوەستا\n\n\nناسیاوێ نەبو بیگاتێ\nپەلی ڕزگاربوونی باتێ\n\n\nکەوتە بەر جەزرەبەی سزا\nپشکۆ بەلەشیا ئەچزا\n\n\nبەهەنسکی قوڵپی گریان\nهاواری کرد لە گورگەکان: \n\n\n«من مناڵم دەرم بێنن\nتوخوا ئەگەر بمسوتێنن»\n\n\nبەڵام گورگی کۆنە دوژمن\nگوێی نەدایە هاوار کردن\n\n\nزانی مناڵی ئەم دێیە\nگۆشی کام باوەڕ و جێیە! \n\n\nقرچە قرچی پێستی سووتاو\nدڵی بەردی ئەکرد بە ئاو\n\n\nسووتا مناڵ و ڕەش بۆوە\nپێست لەئێسقانی جوێ بۆوە. \n\n\n٥\n\nئەی منداڵانی خۆشەویست\nئەم دێیە سەرشۆڕی نەویست. \n\n\nلەوپەڕ لە لوتکەی شاخەوە\nلەدەروونی پڕ داخەوە\n\n\nلەلانەی شێری دڕەوە\nلەدارستانی چڕەوە\n\n\nلەپەنا دار و بەردەوە\n\n\nهاتنە دەرێ خەنجەر بەدەست\nلەدەوری دێ ئەڵقەیان بەست\n\n\nبەکینەیەکی سەختەوە\nگوڕی تۆڵەیان بەستەوە\n\n\nخستیانە سەر دەس دڵ و گیان\nخوێنی لەشیان کەوتە جمان\n\n\nوتیان: یا ژین یا مردن\nبۆ گورگی ڕەش لەناوبردن\n\n\nوتیان: گورگی ڕەش مەحاڵە\nخوێنی ون بێ ئەو مناڵە\n\n\nوتیان: ڕۆڵەی ئەم دێ و خاکە\nلەهەڕەشەتان بێ باکە\n\n\nبەهەڵمەتی چاو نەترسە\nلەمردن هەرگیز نەپرسە\n\n\nئەی منداڵانی خۆشەویست\nئەم دێیە سەرشۆڕی نەویست. \n\n\nئەی مناڵانی خۆشەویست\nدنیا ئەم بەسەرهاتەی بیست\n\n\nبیستیان دێیە بەبازووی خۆی\nکەوتۆتە جەنگی ڕۆژی نوێی\n\n\nئەی مناڵانی کوردزمان\nدەنگی ئەو مناڵەی بیستتان\n\n\nنەکەن لەبیری بەرنەوە\nلەدڵتانی دوورخەنەوە\n\n\nهاوڕێیەکتانە.. ژیان\nکردی بەتۆماری داستان\n\n\nبوو بەسرودێ کە ئاوات\nبانگی سەربەرزی تیا بدات\n\n\nهەتا بێ گڕی خۆش ئەبێ\nبڵێسەکەی بەجۆش ئەبێ\n\n\nدەریای دنیای بکەیتە سەر\nبەکڵپەیە ئاگری هەر\n\n\nڕوناکی ئەدا بەژیان\nبە ئاسۆی ئاواتی بەیان\n\n\nبەم وڵاتەی کە سەربەرزی\nبەخوێن کڕی و قەت نەبەزی\n\n\nئەی منداڵانی خۆشەویست\nبۆم گێڕانەوە کە چیم بیست."}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "تریفەی ھەڵبەست", "poem_title": "نزای درەخت", "poem_description": "", "poem_text": "برای مرۆڤ، منی درەخت، هەتاکوو ئەمرم\nبەری خۆشیی و بەختیاریی بۆ ئێوە ئەگرم: \n\n\nبۆ هەر وەرزێ، بۆ هەر پلەی تەمەنێ کە دێ\nجۆرێ تام و جۆرێ سوودی خۆمتان ئەدەمێ\n\n\nلەکڕێوە و سەرما و سۆڵەی سەختی زستانا\nکەڵەپشکۆی، ئاگردانم، لەناو ماڵانا\n\n\nتینی گەرمام، کڵپەی گڕی زوقم ڕەوێنم\nبۆ چیرۆکی داپیرە گیان هەرخۆم هەوێنم\n\n\nهەر منیشم، ئاگری نەورۆز دائەگیرسێنم\nمژدەی بەهار، بەگوێتانا زوو ئەچرپێنم\n\n\nلەژێر سایەی دڵنیایی مندایە دڵدار\nسکاڵاکەی هەڵ ئەڕێژێ بێترسی بەدکار\n\n\nبۆ دیلانێی، منداڵانتان، پەت لەمل ئەخەم\nلەگەڵیانا یەم و ئەچم دڵخۆشیان ئەکەم\n\n\nخۆشەویستی کوڕی لادێ و، کیژی ناو شارم\nچەپکی دڵخواز، مایەی شادی خاڵەی جوتیارم\n\n\nقرچەی گەرماش، سێبەرێکم، ڕێی هەتاو ئەگرم\nئارەقی پاش، هیلاک بوونی، ماندوێتی ئەسڕم\n\n\nمن کۆڵەکەی خانوو بەرەی، ژووری ژیانتم\nگوڵی دەست و، دەرگای کونجت و، چرای گیانتم\n\n\nتا تەورەکەت جێدەستەکەی، تا کەشتیت منم! \nکە بوویت لانکم، کە مردیشیت، تەختەی شتنتم\n\n\nقەڵەمی بیر، گاڵۆکی شوان، مێزی خوێندنم\nبۆ شەوگاری پشوودانت، تەختی نووستنم! \n\n\nنزای منیش، پاڕانەوەی ڕوو لەئێوەنان\nهەر ئەوەیە هەڵی مەبڕن بۆم دەستی تاوان\n\n\nمەیبڕنەوە، چڵ و لق و پۆپم، مەشکێنن\nتوخوا ئەگەر، گەشەی ژینم، لێ بشێوێنن!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "تریفەی ھەڵبەست", "poem_title": "نەوەی نوێ", "poem_description": "", "poem_text": "ئەو مناڵەی، چاوی لەناو، ئاگردا پشکووت\nدەنگی گوللە، گوێی بیستنی، زاخاو دایەوە\n\n\nپێی هەڵسانی، لەبزماری، ئەشکەنجە هەڵ نووت\nخوێنی ڕژا و، بەژیانیا، هەڵ پژایەوە. \n\n\nسبەینێ ئەو، گڕی لەشی، گڕ سووتێن ئەبێ\nگوللەی بیری، گوللەی دوژمن، سارد ئەکاتەوە\n\n\nخۆی بەپێی خۆی، پێ بەنووکی، بزمارا ئەنێ\nبەڵێ ئەمڕۆم، سبەی نەوەی، وا ئەخاتەوە."}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "تریفەی ھەڵبەست", "poem_title": "وشەی پشکۆ", "poem_description": "دیاریی نەورۆزی ١٩٦٧", "poem_text": "لەباتی نێرگز چەپکە هەڵبەستی\nسۆزی دەروونم ئەکەم بەدیاریی\n\n\nبۆ ئەو کەسانەی کە خۆشەویستیی\nگیانیان ئەبەخشن بەکوردەواریی\n\n***\n\nلەباتی ئاگر بەپشکۆی وشەی\nزمانم، نەورۆز هەڵئەگیرسێنم\n\n\nلەباتی درەخت ئەم شەوە ڕەشەی\nناکۆکیی کوردی تیا ئەسووتێنم. \n\n***\n\nئەو دڕک و چقڵەی ئەمساڵ چەقینە\nپەڕەی گوڵاڵەی جەژنی نەورۆزم\n\n\nئەو فرمێسکانەی ئەمساڵ پەڕینە\nچاوی هەزاران کوردی دڵسۆزم\n\n***\n\nئەو هەنسکانەی لەقوڕگی شاخا\nپەنگیان خواردەوە بوون بەهەڵمی خەم\n\n\nئەو ساوایانەی لەکۆشی داخا. \nمەمکی بێشێریان خرایە سەر دەم\n\n***\n\nگووناهیان ئەستۆی ئەوانە ئەگرێ\nکە بوونە زستان بۆ نەورۆزەکەم\n\n\nدەستێ فرمێسکی ئازارم ناسڕێ\nسووربووبێ بەخوێن، خوێنی هۆزەکەم. \n\n***\n\nبەڵام کام ناپاک توانی شاڵاوی، \nپڵنگی تۆڵەم ڕابوەستێنێ. \n\n\nیان کام ئەژدەهاک توانی گەرداوی\nدەریای هەڵچوونم تیا بسرەوێنێ. \n\n***\n\nتا لووتکەی سپی، ڕێچکەی قەترە خوێن. \nڕژاوە بەڕێی دیاری خەباتا\n\n\nبۆیە گوڵاڵەم لەوێدا ئەڕوێن\nتا دیار بن لەناو باخی ئاواتا. \n\n***\n\nئاگری کەژی جەژنی شانازیی\nبەفوارەی خوێنم خۆش بووە ئەمڕۆ\n\n\nبۆیە ئاوازی بەستەی ئازادیی\nبەهەزاران دڵ نۆش بووە ئەمڕۆ\n\n***\n\nچەکووشی مەڵاس لەدەستی زبرا\nچیرۆکی هێزی ئەو برسیانەیە\n\n\nلەش ئەتوێننەوە لەناو ئاگرا\n«کاوە»م نموونەی ئەو داستانەیە. \n\n***\n\nکاوەی سەردەستەی چەوساوەی مێژووم\nئەو بانگەی کە دای لەلووتکەی بەرزا\n\n\nبۆ نەوەی کوردی ئەمڕۆ و داهاتووم\nدەنگ ئەداتەوە لەگەڵ نەورۆزا. \n\n***\n\nڕەش و ڕووتی کورد ئارەقی ڕەنجیان\nکردە سەر زەوی تینووی وڵاتم\n\n\nئەوسا دروێنەی سەختی تێکۆشان\nبوو بەخەرمانی بەرهەمی مارتم"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "تریفەی ھەڵبەست", "poem_title": "چەپکە هەڵبەست", "poem_description": "", "poem_text": "تا پەست نەبی، تا تەنیاییت، دڵ نەکا دەربەست\nکە زستان هات، دەستێ بەرە، بۆ دیوانەکەم\n\n\nمن ئەوساکە، نەسرینەکەم، لەچەپکێ هەڵبەست\nکام گوڵ جوانە، بۆ ژوورەکەت، پێشکەشی ئەکەم"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "تریفەی ھەڵبەست", "poem_title": "کاتێ", "poem_description": "", "poem_text": "کاتێ پرشنگی سەرنجی نیگات\nدنیای ئارامی لێ ورووژانم\n\n\nکاتێ کە لەنجەی پڕ لەمۆسیقات\nتەزووی ئارەزووی خستە سەر گیانم\n\n***\n\nزانیم کە ژینی دوێنێی بێتۆیی\nتەمەنی لاوییم بێهوودە ڕۆیی\n\n\nزانیم کە بێ تۆ ئا ئەم ژیانە\nئاخە، کسپەیە، ناسۆرە، ژانە."}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "تریفەی ھەڵبەست", "poem_title": "کچی خەیاڵ", "poem_description": "", "poem_text": "گیانە: کچەکەی خەیاڵی\nجگەرگۆشەی خۆشەویستییم\n\n\nئازیز! تریفەی ساماڵی\nمانگی تەنیا جوان پەرستیم\n\n\nبووکی ناو کەژاوەی نیازی، \nبەهاری خۆزگەی مرادم\n\n\nجێ نزرگەی ڕاز و خوازی\nداستانی عومری فەرهادم. \n\n\nنەغمەی ڕەوانی بەستەکەی\nجوانی ئافرەت و دڵداریی\n\n\nتەلی تاری هەڵبەستەکەی\nئاوازی منی غەمباریی\n\n\nهاودەمی شەوی تەنیایی\nئەم دڵە وێڵ و سەرسامەم\n\n\nڕابەری ڕێگەی ئاوایی\nئەم ژینە پەست و ناکامەم. \n\n\nهۆگری وێردی زمانی\nبەحەزی وەخت و ناوەختم\n\n\nپرشنگی ئاسۆی بەیانی\nهەڵهاتووی باوەشی بەختم. \n\n\nگۆرانیی عومری شیرینی\nبەخرۆشی «بیست ساڵانەم»! \n\n\nلای لایەی وڕک و گرینی\nدڵی نەختێ مناڵانەم\n\n\nنەشئەی پڕ لە جۆشی گیانی\nتینووی عەزرەتی ئارەزووم\n\n\nگەشەی بەهاری ژیانی\nڕۆژانی ئێستە و ڕابوردووم."}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "تریفەی ھەڵبەست", "poem_title": "کە تۆم ناسیی", "poem_description": "", "poem_text": "پەری خەیاڵی هەمیشەم\nخوای دڵداری تازە پیشەم\n\n\nخولیای گەرمی هەرزەکارییم\nتاقانەی بەری دڵدارییم\n\n\nفریشتەی ژیانی تازەم\nگۆرانی خۆشی ئاوازەم. \n\n***\n\nتەمی خەمی بەری چاوم، \nوون بووی ناو دڵداری ناوم: \n\n\nڕۆژانی ئەوسای ڕابردووم\nدڵی بێهەستی وەک مردووم\n\n\nگۆشەگیریی و گیانی تەنگم\nسەراپا ژینی بێدەنگم\n\n\nکە تۆم ناسی لێم بەدەربوون\nوەک نەمدیبن لێم بەسەرچوون\n\n\nکە تۆم ناسی سۆزی گیانم\nساڕێژی کرد زامی ژانم. \n\n\nکە تۆم ناسی ئاشی بەختم\nکەوتەوە گەڕی خۆش وەختم\n\n\nهەوری ناسۆرم توایەوە\nعومرم لەنوێ نووسرایەوە\n\n\nپەری خەیاڵی هەمیشەم\nخوای دڵداری تازەپیشەم."}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "تریفەی ھەڵبەست", "poem_title": "کەی بێ؟", "poem_description": "", "poem_text": "گیانە.. کەی بێ، تارای سەری، ئاوات لابەرم؟ \nئەم تەمەنەم، لەئاراما، دڵی بسرەوێ\n\n\nتوخوا گیانە، کەی بێ دەستی، بەهارێ بگرم؟ \nوەکوو ساواش، لەناو کۆشکی، شادما بخەوێ؟ \n\n***\n\nگیانە.. کەی بێ، کە تاریکیی، ئەم شەوە تاڵەم\nبەپرشنگی، خۆری بەیان، ڕوناک بێتەوە؟ ! \n\n\nگیانە.. کەی بێ تەم ومژی، پەستی ئەمساڵەم؟ ! \nبەئومێدی، بەتۆ گەیین، بڕەوێتەوە؟ !"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "تریفەی ھەڵبەست", "poem_title": "گۆران", "poem_description": "بەیادی بیرەوەری چوار ساڵەی کۆچکردنییەوە", "poem_text": "١- لە مردنیا: \n\nهەتاو ڕەنگی هەڵبزڕکا\nبوو بەگڕە شنەی هەوار. \n\n\nخوێن لەچاوی ئاسۆ تکا\nڕژایە سەر گۆنەی بەهار. \n\n***\n\nجریوەی شیعری پرشنگدار\nزەرد هەڵگەڕا کەوتەلەرزین. \n\n\nپەپوولەی ئێسک سووکی یار\nبەسەر گوڵا کەوتە گرین. \n\n***\n\nبزەی مانگەشەوی ئاسمان\nلەسەر بەفری لووتکە تەرا..\n\n\nدەنگی قاسپەی بەرەو کوێستان\nبۆ گەرمیان ڕووی وەرگێڕا\n\n***\n\nنێرگز چاوی سپی سوور کرد\nدڕک چەقی لە وەنەوشە\n\n\nبا.. گوڵاوی دەم هەنگی برد\nکەوتە هەنسک گەرووی وشە. \n\n***\n\nگەشەی شەونمی بەربەیان\nلەسەر گەڵای خەم توایەوە. \n\n\nقژی فریشتەی شیعری جوان\nلە ئەرخەوان ئاڵایەوە. \n\n***\n\nتەرزەی ژێر دەوەن و بنچک\nئارەقی کرد بەجێگەی گڵ. \n\n\nباران نمەی تاسەی تک تک\nئەبارانە سەر پۆپەی چڵ. \n\n***\n\nکڕێوەی زستانی هەواڵ\nهێلانەی بولبولی شێوان\n\n\nهەوری ڕەشی ڕووگرژ و تاڵ\nبەسەر ساماڵا ئەیگرمان. \n\n2- لە یادیا: \n\nلەپەپولەی ناو باخەوە\nبۆ گوڵاڵەی کەژ و نزار\n\n\nلەهەنگە زەردەی شاخەوە\nبۆ سەر گەڵا و بۆ گوێ ڕووبار\n\n***\n\nلەجوانانی بێناوەوە! \nبۆ شۆخ و شەنگی دەرکەوتوو\n\n\nلەوەنەوشەی خزاوەوە\nبۆ گوڵە باخی سەرکەوتوو\n\n***\n\nلەقژی زەردی خاوەوە\nبۆ سەر لێوی ئەرخەوانیی\n\n\nلەسەر کوڵمی گەشاوەوە\nبۆ چاوی شینی ئاسمانیی\n\n***\n\nبەگوێی یەکا ئەچرپێنن\nشیعری «گۆران» ئەخوێننەوە\n\n\nلەو وشانە ملوانکەی ژین\nبۆ کردگار ئەهۆننەوە."}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "تریفەی ھەڵبەست", "poem_title": "گەڕانەوە", "poem_description": "", "poem_text": "شیرینەکەم، سبەی ئەڕۆم، بەجێت ئەهێڵم\nڕێگای دووری گەڕانەوەی ناسۆر ئەکێڵم\n\n\nئاخی خۆزگەی، یادگاری، کورت.. هەڵئەکێشم\nفرمێسکی دڵ، لەناو شەوی، پەستما ئەنێژم\n\n\nئەڕۆم بەرەو، شاری بێدڵ، شاری بێ بەهار! \nچاوەڕێمە، ژووری تەنیای دۆستی گرفتار\n\n\nچاوەڕێمە، ماڵی بێتۆی، چۆڵ و هۆڵی دڵ\nچاوەڕێمە، ئاسۆی بێخۆر، تەمەنی بێگوڵ\n\n\nچەند ڕۆژێ بوون، وەک پەپوولە، کورت بوو تەمەنیان\nنەسرینەکەم، ماڵ ئاوابێ، خەوێ بوو دیمان!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "تریفەی ھەڵبەست", "poem_title": "هۆنراوەکانم", "poem_description": "", "poem_text": "هۆنراوەکانم پەپوولەن\nبەشوێن وشەی دڵا ئەفڕن\n\n\nگەرا، لە ناو گیانا ئەخەن\nلە دەروونا، وچان ئەگرن. \n\n***\n\nئاوێنەی پرشنگی ئاسۆن\nگزنگی دەمەو بەیانن. \n\n\nشەونمی سەر پێڵوی چرۆن\nشنەی هەواری کوێستانن\n\n***\n\nچاویان شینە وەکو ساماڵ\nوەک ئەستێرە ئەجریوێنن. \n\n\nدڵیان پاکە وەکوو مناڵ\nبۆ تەنیایی، خەم ڕەوێنن. \n\n***\n\nمانگە شەوی ناو خەیاڵن\nبریسکەی بەفری سەر لووتکەن. \n\n\nنێرگزی نەورۆزی ساڵن\nوردو درشت، دڵخۆش ئەکەن\n\n***\n\nزەردەی ئێوارەی بەهارن. \nکزەی شەماڵی هاوینن. \n\n\nوردە شەپۆلی ڕوبارن. \nتریفەی سەر گۆمی شینن. \n\n***\n\nپشکۆی ئاگری زستانن\nهێشوی سەرلقی ناو ڕەزن. \n\n\nهاژەی چەمی دارستانن\nپەلکە زێڕینەی پاییزن\n\n***\n\nهاودەمی جوانی پەرستن. \nکامی گیانی خۆشەویستین. \n\n\nتەزووی حەزی هۆش و هەست. \nلەلانەی ئاواتا ئەژین. \n\n***\n\nهەڵبەستەکانم باوەڕن\nنائومێدی و خەم ئەنێژن\n\n\nڕێی تاریکیی ژیان ئەبڕن\nبۆ ئازادی، خوێن ئەڕێژن. \n\n***\n\nمەشخەڵی دەست جەنگاوەرن\nبەڵێنی ڕێی کۆڵنەدانن\n\n\nلوولەی تفەنگی سەنگەرن\nسرودی دەم شەهیدانن. \n\n***\n\nناڵەی دەرونی هەژارن\nکسپەی دایکی سک سووتاون\n\n\nبازووی کوردی کرێکارن\nهۆرەی دوای جووتی جوتیارن. \n\n***\n\nگەلێ جاریش، پەستن، ئەگرین\nهۆن هۆن فرمێسک هەڵئەڕێژن\n\n\nگوڵی گەشاوە پێش وەرین\nبەدەستی خەفەت، ئەنێژن\n\n***\n\nیان بڵێسەو کڵپەو گڕی\nگیانی خۆ بەختکەرانن\n\n\nهۆنراوەکانم، هۆگری\nچاو و دەمی کچی جوانن\n\n***\n\nقژی زەرد و کوڵمی گەشن\nتامی ماچ و چرپەی ڕازن\n\n\nلێوی قووت و نیگای ڕەشن\nخۆزگەی یار و لەنجەی نازن. \n\n***\n\nهەڵبەستەکانم، سنووریان\nنییەو سەربەست یەن و ئەچن\n\n\nهەموو دونیا، هەموو ژیان\nلە باوەشی خۆیان ئەگرن."}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "تریفەی ھەڵبەست", "poem_title": "هێشتا لەپشتی باوکا بووین", "poem_description": "بەبۆنەی ڕاپەڕینەکەی ٦ی ئەیلولی ١٩٣٠، بۆ هاوتەمەنەکانم، پێشکەشە..", "poem_text": "ئەوسا ئێمە هێشتا لەناو پشتی باوکا بووین\nلەدەروونی غەیب و دنیای چاوتاریکا بووین\n\n\nنە دەس و دڵ، نە تام نە بۆ، نە ڕەنگ نە هەواڵ\nنە دەنگ و سەنگ، نە ناونیشان، نەخەو نەخەیاڵ\n\n\nهیچیان نەبووین، کە بروسکەی گیانی کوردستان\nلەناو شەوا ڕۆژی ڕوونی نوێی دائەگیرسان\n\n\nهیچیان نەبووین کە ئەم کوردە قۆناغ بە قۆناغ\nسووری ئەکرد سەنگەری ناو سنگی شاخ و داخ\n\n\nکە «ئەیلول»ی گیان بڵێسەی بەردەرکی سەرا\nتەرمی ڕۆڵەی لەسەر دەستی هیوا ئەگێڕا\n\n\nکە ڕاپەڕین بۆ ئازادیی سکی ئەسووتان\nکە بازووی ژین کۆتی مەرگی سەرشۆڕیی ئەشکان\n\n\nکە فوارەی خوێن لەشی خاکی تینووی سوور ئەکرد\nکە تاریکیی لەژێر چنگی هەڵمەتا ئەمرد\n\n\nکە هاواری، کاروانی ڕێی، ڕوو لەلووتکەی بەرز\nلەناخەوە لەشی دنیای ئەهێنایە لەرز\n\n\nکە تریفەی مانگەشەوی پاش ڕۆژی کوشتار\nبەهێمنی ئەنیشتە سەر خامۆشی ناو شار\n\n\nکە «پیرەمێرد» کڵپەی شیعری لەسەر یارە دا\nلەدڕکەزی ڕق و کینەی دوژمن بەرئەدا\n\n\nکە «بێکەس»ی بیر ڕووناکی نەبەرد و ئازا\nپشکۆی شیعری بەناو دڵی ڕەشا ئەچزا\n\n\nئێمە و باوکیش، هێشتا لەناو، پشتی ژینا بووین\nلەدەروونی، ونی دنیا و، ڕێی نەبینا بووین\n\n\nکە ئەرخەوان، لەناو بەفرا، چاوی بەهاری\nهەڵئەهێنا، بۆ شەهیدی، ناو کوردەواریی\n\n\nکە خۆری دەم.. زامی شەبەق لەکەژ و هەردا\nلەخوێن چەپکی گوڵی ئەکرد، بەیەخەی کورددا."}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "تریفەی ھەڵبەست", "poem_title": "هەڵبەست", "poem_description": "١٩٦٨ بەغدا", "poem_text": "هەڵبەست کلووی، وشەی سپی، ناو ئەو بەفرەیە\nبەبێ چرکە، ئەنیشێتە، سەر هاوینی گیان\n\n\nیاخود بزەی، مانگەشەوی، دەم تریفەیە\nکە هەر چوار وەرز، ئەدا لەڕووی شەپۆلی ژیان."}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "تریفەی ھەڵبەست", "poem_title": "بۆ چاوە شینەکانی", "poem_description": "", "poem_text": "شیعری شیرینبۆ چاوی شین\nگەلێ پرسیاری هێشتەوە\nبەبێ وەرام\nئەوەی نەدا بەدەستەوە\nتەواو بێ لام\nوەکو مەرام. \nئێستاش هۆنراوەی مەبەستم\nئەوەی نەگەیاندە دەستم\nکە من ویستم\nچاو شینەکەی خۆشەویستم. \nلەسەر جێی داخ\nبەبێ خەویی\nشەوگاری ئاخ\nوەک زۆر شەوی: فریشتەی شیعری «مەولەوی»\nچاوانم پڕ\nلەئەشکی خوڕ\nئەڕژانە سەر\nپەڕەی دەفتەر\nهەتاوەکو شیعرێ دانێم\nمۆری چاوی شینی پیا نێم. \nناخی دەروون\nمات یان زەبوون\nلەبەر بارەگای شیعردا\nزۆرجار وەنەوزی وای ئەدا\nکە تا ژیان\nمژدەی بەیان\nدیاریی نەکا! \nفریشتەی شەو\nدێڕێ شیعر\nبۆ چاوی ئەو\nبە من نەدا\nهەتاوەکو شیعرێ دانێم\nمۆری چاوی شینی پیانێم. \nئەم لام ئەکرد\nپەنام بۆ خوای جوانی ئەبرد\nبۆ قوبەی شینایی ئاسمان\nدنیای ئیلهامی لای ئەوان\nبۆ تریفەی مانگی ساماڵ\nبارەگای ئەشقی هەزار ساڵ\nپەنام ئەبرد\nبۆ ئەستێرە\nشیعرم بۆ بێنێتە ئێرە\nهەتاوەکو شیعرێ دانێم\nمۆری چاوی شینی پیا نێم\nنە من نە ئەستێرەی شیرین\nنە ئەفسوونی پەنهانی ژین\nنەمان توانی بۆ چاوی شین\nشیعرێ بەدیاری بنێرین! \n\n***\nشیعری شیرینبۆ چاوی شین\nلەهەڵبەستی منا ئەژین."}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "تریفەی ھەڵبەست", "poem_title": "دار ئەرخەوان", "poem_description": "", "poem_text": "لەیادێتی سلەیمانیبەسەرهاتی ئەرخەوانی\nگردی سەیوان\nجێنزرگەی باپیرانی\nئاریانی\nمەردی ژیان. \nلەیادێتی کە چۆن تەوری\nزوڵم و جەوری\nدەستی تاوان\nچۆن سەربازی داگیرکەری\nعوسمانییەکان\nکەوتنەدەوری..\nگردی سەیوان\nبۆ بڕینی دارئەرخەوان\nئەرخەوانی گیانی یاران. \nلەبێرێتی کە پۆستاڵی\nجەندرمەکان\nپێ شێلی کرد چەند مناڵی\nگڕ و گاڵی\nساوای ژیان. \nلەبیرێتی کە چۆن دوژمن\nوەک شێت و هار\nکەوتنە شاڵاوی پەلامار\nبۆ خوێن ڕشتن\nتاڵان کردن\nلە لادێ و شار! . \nلقی سووتاوی ئەرخەوان\nبوو بەتانەی خەمی کوردان\nلەسەر چاوان. \nڕەش بوو ئاسمان\nبەدووکەڵی دار ئەرخەوان\nبەڵام کاتێ کە بەهاری\nلادێ و شاری\nکەوتنە گەشە و بووژانەوە\nداری ڕوتەڵ ڕوانەوە\nوەکوو جاران\nسەوز بۆوە ئەرخەوانی\nسەر گومەزەکەی بابانی\nگردی سەیوان\nئەوساکە دوژمن پێی زانی\nڕەگی ئەو دار ئەرخەوانە\nبنجی قووڵی وەک ژیانە!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "تریفەی ھەڵبەست", "poem_title": "دوو گۆرانی", "poem_description": "", "poem_text": "-١-گیانە.. ژیانی تەنیایی\nلە تۆ جیایی\nمنی ماتەم\nئەوەندە پەست و ناکامە\nکە ڕووناکیی لێ حەرامە\nغەیرەز بەخەم\nکە بیکاتە دەروونەوە\nبەهەناسەی زەبوونەوە\nمەیی تاسەم\nتاسەی ناوەختی\nبێ بەختی\nئەم ژیانە مات و کاسەم\nکە بەئاستەم\nڕووناکیی لێ بەدی ناکەم\nمنی ماتەم. \nگیانە.. تەنیایی ناخۆشە\nئەشک نۆشە\nوەک ڕەش پۆشی\nدڵ خامۆشی\nمردووئازیز\nلەپێکەنین فەرامۆشە. \nگیانە.. پایز\nخۆ ئەزانی\nکە وەختێ باڕەش خەزانی\nگەڵاکانی ئەوەرێنێ\nمەلی هێلانەی ئارامی\nبەکینەوە ئەتەرێنێ: \nئەوسا ژیانی ناکامی\nچەند پەست ئەبێ\nدەربەست ئەبێ\nخۆ ئەزانی\nکە پایز گەڵاڕێزانی\nچەند ستەمە\nچەند دڵ تەنگی\nشەوەزەنگی\nدەستی خەمە\nئاوا منیش وەکو پایز\nتەنیایی گەڵاڕێزانمە\nمادام لەتۆ دوورم ئازیز\nژیانی پایز ژیانمە. \n-٢-\nگیانە.. وتیان: ئەم دنیایە\nهەرچی تیایە\nلەئەنجاما ئەبڕێنەوە\nبەبێ ئاژاوە.. بەبێدەنگ\nبەرە و گۆڕی تاریک و تەنگ\nئەکرێنەوە. \nوتیان: ئەنجام هەر مردنە. \nڕوو لەوە و دنیا کردنە\nبۆ هەموو کەسێ نەمانە\nئەم ژیانە\nئایا بڕوا بکەم گیانە\nبۆ من و تۆش هەر نەمانە\nوەک ئەنجامی ئەو خەڵکانە؟ !"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "تریفەی ھەڵبەست", "poem_title": "دڵداریی جاران", "poem_description": "ژیانەوەی چەند وێنەیەکی شیرینی کۆنە", "poem_text": "١پاش نیوەڕۆ، پاش ڕەنجدانی\nگێرمە و کێشەی ڕۆژی فەرمان\nپاش وچانی..\nسەوا و مامەڵەی سەر دوکان\nخۆشە گەڕان..\nبەناو کۆڵانی گەڕەکی\n«سەرچیمەنا» تا «حاجی حان»\nبۆ چاوبڕکێ لەگەڵ کچان\nبۆ بینینی ئافرەتی جوان. \n\n***\nلەناو سنووقی بۆراقالەناو تاقا\nڕانکوچۆغەی تازەی جەژن\nهاتەدەر بۆ لەبەرکردن. \nکڵاش.. بەچنینی وردی\nهی هەورامانە دەس کردی\nلەپێکرا، \nتەواوی کرد: جلی کوردی. \n\n***\nئاوێنەی چەسپی ناو دیوارچەسپێکی نزمی گێڕ و خوار\nبەشانەی تەختە.. هەشت نۆ جار\nبەنوشتاوەیی بۆی وەستا\nڕۆنێکی زۆر لەناو مستا\nسەری لەبەردا داهێنرا\nدەست ماندوو بوون\nتا تاقەت چوون\nخۆ ڕێک خرا. \n\n***\nلەبەر خۆوە بەستەی «هەی نار»ورتە ورتێتی لەسەر زار\nئینجا.. قەتار..\nبۆ پشوودان..\nگۆڕیی بە «نازی چاوبازان». \n\n***\nبەپۆزێکی هەڵوێستەوەبۆ بەر دەرگا\nسێوە لاسور بەدەستەوە\nبۆ سەر ڕێگا\nیاریی لەسەر دەس پێئەکا\nباوە و وایە\nمەعنای تیایە: \nنیشانەی کوڵمی جوانانە\nهی کچەکەی کانێسکانە. \n\n***\nبەکۆڵانا وەرە و بڕۆوای دەرئەخا ئیشی هەیە\nبەڵام درۆ\nبۆ بینینی ئەو کچەیە\nکە دەمێکە شێتی بووە\nلەدەستەی هەموو جوانانا\nلەناو کیژی کانێسکانا\nتەنیا ئەو بەدڵیا چووە. \n\n***\nتا شل ئەبێ هێزی ئەژنۆوەرە و بڕۆ..\nسەر ئەشێوێ.. یەت و ئەچێ\nهەنگاوی خوار و خێچ ئەنێ..\nداپیرەی زیتی تەشی ڕێس\nلەبەر قاپی چاوی لێیە..\nپێئەکەنێ..\nئەڵی «کوڕم ئەو کۆڵانە.. کوا دەرئەچێ!»\nتەریق بوونەوەی پاشە و پاش\nئارەق بەناوچەوان ئەگرێ. \n\n٢\nهێشتا عەسرە.. گەڕەک کڕە\nخەڵک نووستووی تێر و پڕە\nبۆ کچانی زیندانی ماڵ\nزیندانی ساڵ\nفرسەتێکە بێنە دەرێ\nبۆ ناو کۆڵان\nبۆ گسک دان\nبەر دەرگای ماڵ خاوێن ئەکەن\nدوو سێ جار، ئاوڕشێن ئەکەن\nبەڵام مەبەست یار بینینە..\nبزەی لێوێکی شیرینە. \n\n***\nهەتا دڵنیایی تەواولەناو دڵا ئارام نەگرێ\nهەتا تیشکی سەرنجی چاو\nناخی دەروون تا بن نەبڕێ\nهەتا تەواو لەدەس بڕین\nنەکرێ نەفرین..\nهەتا ڕاستیی نیازێکی پاک\nدیاریی نەدا\nکچ دڵی خۆی بەکوڕ نادا! . \nبەڵام کاتێ دەرکەوت خواستی\nپاکە وەکوو نیازی ڕاستی..\nئەوسا.. ئیتر..\nبەرقاپی گر..\nچاوەڕوانە..\nبۆ بینینی ئێوارانێ\nئیشارەتێ.. سەرنج دانێ\nکچی دڵخواز پەرێشانە. \n\n***\nئینجا ئیتر پەپوولەی دڵچۆن ڕازی دڵ\nبگەیەنێ بەسوورە گوڵ\nچۆن بیدوێنێ؟ چۆن پێی بگا؟ \nکەی بێ قسەی لەگەڵ بکا؟ \nبەکاغەز یان لەبەر دەرگا؟ \nکەس دیار نەبێ\nهەلی هەڵکەوت بەکاربێنێ\nئەم هەڵوێستە زۆر گرانە\nخەڵکیش زۆریان دوو زمانە\nچاکتروایە بەنامەیە\nسکاڵاکەی هەڵبڕێژێ\nهەر دووراو دوور لەخەیاڵا! \nخونچەی لێوی هەڵبمژێ. \n\n٣\nلەسەر کاغەزێ تایبەتیی\nکە لایەق بێ بەیاری جوان\nکوێرە خەتی\nحوجرەی جاران\nکەمتر وشەی کوردی پەتی\nبەڵام ڕەوان\nقسەی ساکار\nهەڵئەبژێرێ بۆ مەتحی یار. \nدەست پێ ئەکا.. ئەڵی «گیانم\nهەناوم، ڕۆحی ڕەوانم\nهێزی ئەژنۆم\nبینایی هەردوو چاوانم\nپەرێشانم..\nبەو پەنجانە..\nساڕێژی کە زامی ژانم»\nوشەی دووبارەی لەیەک چوو\nئێجگار زوو زوو\nدێڕی شاشی ناڕێک و پێک\nئەخەنە ڕوو..\nلەگەڵ نووسینی دێڕێکا\nپیاچوونەوە بەسەر یەکا\nدڵداری یەکەم جارێتی\nیەکەم کچی بەهارێتی\nبۆیە دوودڵە لەشێوەی\nجۆری نووسین. \nبۆ نازەنین. \nتا چەند جارێ\nتا شێوەیەک دڵی ئەگرێ\nکاغەز ئەدڕێ\nدیسانەوە لەنووکەوە\nسەری دێڕی یەکەم ئەگرێ\nیەک لەسەر یەک\nلەشیعری زۆر\nلەفۆلکلۆر..\nبۆ وێنە وەک: \n«سەر کە سەر ڕانم\nڕەگی حەیاتم\nلەقەبرەکەشا\nهەر بەتەماتم»\nئینجا نیشانە پێویستە\nبۆ پێکانی ئەمی هەژار\nدڵ بریندار\nبەتیری ئەو خۆشەویستە\nبا بیکێشێ: \nوێنەی دڵێ تیر تێ چەقیو\nئەمپەڕ هەتا ئەوپەڕ سمیو\nلەدامێنا خوێن تکە تک\nلێی ئەبارێ..\nدێتە خوارێ..\nهێشتا نیشانەیەک ماوە\nبۆ گلێنەی ئەو دوو چاوە\nچۆن دەری خا کە سووتاوە؟ ! \nبەئاگری جگەرەی دەست\nلەچەند لاوە\nکاغەزی یاری خۆشەویست\nکون کون ئەکا\nپەرێشانیی دڵی دەربەست\nئاشکرایە و دەری ئەخا. \n\n***\nبەر لە کاغەز پێچانەوەشلەو عەترانەش\nکەوا ئێجگار بۆنیان تیژە: \nئەیدا لەنامەی یارەکەی\nهەتا بۆنی بەهارەکەی\nبکا، شۆخە نازدارەکەی. \n\n٤\nدنیای ئارامی ئەوساکە\nئەت وت بەهاری ڕووناکە\nخەڵکی دڵیان وەک بەفر بوو\nسپی و بێگەرد\nڕق و کینە ناڵێم نەبوو. \nبەڵام کەم بوو\nدرەنگیی بۆ شەوی نەبوو\nشەوی شادیی خەوی نەبوو. \n\n***\nوەرز هاوینە..تریفەی مانگ لەسەر سەربان\nچرای کۆڕی دانیشتنە\nلەپاڵ چیغا\nسکاڵای دڵ هەڵڕشتنە\nدەستەی کچان\nبەدانیشتن یاخود چیچکان\nئەڵقەی خۆیانیان بەستووە\nدیوی کۆڵانیان گرتووە\n\n***\nوا تاقمێ لەگەڵ کوڕی..کۆڵان.. گری\nدڵدار هاتن\nسەر بەرەوخوار..\nبەرەو بەر دەرگای ماڵی یار. \nیەن و ئەچن..\nتا بەر کەلاوەی ئەوبەری\nبەرامبەری\nکچان ئەگرن\nبەدەم گۆرانی و بەستەوە\nدەنگ هەڵئەبڕن\nهەتا کیژی چاوڕەش هەست کا\nحەز لەدەنگی خۆشەویست کا! \n\n***\nتینوێتی نیگای گرفتاروا لەلای یار\nبۆ ئەم کاتە\nبۆ ئەو مەرام\nقسەی بێدەنگ ئیشارەتە. \nئەوا نازدار\nدەست بۆ سەر و قژی ئەبا\nواتە.. سەلام\nلەدڵخوازەکەی خۆی ئەکا! . \n\n***\nکەی ئەم ئەبێ بەبووکی ئەو؟ ! کەی دێتەدی خەیاڵ و خەو؟ ! \nکەی بێ تەمەن، خۆزگەی مەرام، \nنەکا ناکام؟ ! \nچۆن پێی بگا؟ ! \nتکا و نزا لای کێ بکا؟ ! \nنزا لای شەخسی پیرانە\nگەورەی مردووی گۆڕستانە! \nکە نزیکی بارەگاکەی\nتەنیای «بینایی چاوانە». \n\n***\nبۆ تۆ لەدوور..هاتووم لەوپەڕی شارەوە\nسەرت بدەم: \nئەی «پیرمە سوور»\nبۆ حاسڵ بونی نیازی خۆم\nماچت ئەکەم\nخۆڵت ئەخۆم\nتوخوا ئەگەر ئاواتی دڵ\nنابەمە گڵ؟ \nئەگەر ئەم نیازەم سەر ئەگرێ\nبا ئەم بەردە بچووکەی دەست\nکێلی پیرۆزی تۆ بگرێ! \n\n***\nپاڕانەوەی دوور و درێژ..نزا هەڵڕێژ\nلەدەوری گۆڕ..\nبەسەزمانە.. بڕوای وایە\nکلیلی بەختی دڵداری\nلەوێ دایە!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "تریفەی ھەڵبەست", "poem_title": "دیاریی ئەم جارە", "poem_description": "بۆ «ن»ی خۆشەویست", "poem_text": "لەسەر ڕێگەی گەڕانەوەمچی بێ دیاری سەردانەوەم؟ ! \nبۆ ئەمجارە\nبۆ نەورۆزی ئەم بەهارە\nچی پەسەندی یادگارە؟ ! \nچی بۆ بەرم؟ \nبۆ ئەو یارە\nزۆر نازدارە؟ ! \nپاش گەیشتن\nچی بێ دیاریی پێشکەش کردن؟ \nچی بێ گوڵی دڵ و دەستم\nبۆ تاقانەی خۆشەویستم؟ ! \n\n***\nکوڕ و کچی جووت دەزگیراندەستیان لە ناو دەستی یەکا\nگوڵی خۆشەویستیی ژیان\nئەکەن بەبەرۆکی یەکا. \nسەرچاوەی دڵ بەختیارن\nبۆ ئاواتی بەیەک گەیشتن\nدڵ خومارن\nئاوی باخی گیان ئەدێرن\nئەم بۆ بووکیی، ئەو زاوایی\nدیاری یەکتر هەڵ ئەبژێرن. \n\n***\nلە شەقامی ڕازاوەداچاوی دوو دڵ، سەرنج ئەدا\nورد ئەگەڕێ\nتا دیاریی یار هەڵ بژێرێ. \nکۆگا جوانە\nهۆڵی خاوێن، فراوانە\nبابەتی ئەتەکێتی تازە\nجێگەی نازە\nبەشی زۆری بۆ کچانە\nبۆ کوڕی دوور لە دڵخوازە\nبۆ دڵداری وەک من غەریب\nبانگکەرێکی دەم بەڕازە\n\n***\nئەم کۆگایەجێی سەر پەڕی لەبەر چاوە\nناوی «بووکی» لە خۆی ناوە. \nبابزانم دیاریی بووکی\nئێسک سووکی\nمنی تیایە\nئەم کۆگایە؟ \nلە بۆفییەی شووشە بەنگا\nلەناو تاقی ڕەنگاو ڕەنگا\nلە ڕووی جامخانەی قەشەنگا\nدیاریی جوانە و خۆ دەرئەخەن\nبە تایبەتی بانگم ئەکەن! . \n\n***\nئەو ملوانکەیە پێم ئەڵێ: بۆ گەردنی گەلێ جوانم\nزۆر دەمێکە، من پەسەندی\nدەست و دڵی دڵدارانم\nئەم سەفەرە\nبۆ یارەکەت من هەڵگرە\nمن نییانم! \nمن قەدری گەردنی بەرزی\nچاک ئەزانم. \nئەو موستیلەیەش بانگ ئەکا\nوەرە بۆ لام\nبۆ تۆ تەنها منم مەرام\nبۆ پەنجەی جوان و ناسکی\nیارانی تر هەر من لوام\nلە پێش چاوی جوانی ئەبم\nهاودەمێکی گیانی ئەبم\nتۆ دڵدارێکی هەژاری\nنرخم هەرزانە، بمکڕە. \nمن هەڵ گرە! . \n\n***\nئەو گوڵ ئەستێرەی سەرسنگەلە دوورەوە چاو دائەگرێ\nئەڵێ: چیت کرد کات درەنگە\nخاوەنەکەم هەڵم ئەگرێ\nدەستم بەرێ. \nلە من جوانتر ئەبێ کێ بێ؟ \nبەس بگەڕێ\nبۆ شوێنێکم، جێ نزرگەی\nگشت دڵدارە\nناونیشانم، شوێن وجێگەی\nلەوانی تر، زۆرتر دیارە. \n\n***\nدڵ پێی وتن : گرانە لام پەسەند کردن\nئێوە شایەن بە یارم نین\nبە دڵخوازی، نازدارم نین\nئەبێ چی بێ لە دنیادا\nبۆ جوانی ئەو بێتە کڕین\nکام شت نرخی زۆر گرانە\nبۆ خۆشەویستیم هەرزانە. \n\n***\nلەسەر ڕێگەی، گەڕانەوەمجانتا، ئامادەی سەفەرم\nچی بێ دیاریی، سەردانەوەم؟ \nچی بۆ بەرم؟ \nبۆ ئەمجارە\nچی پەسەندی یادگارە؟ \nبۆ ئەمجارە: \nئەم هەڵبەستە\nپێشکەش بێ بەو خۆشەویستە! ."}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "تریفەی ھەڵبەست", "poem_title": "شارەکەم", "poem_description": "", "poem_text": "ئەی شارەکەی گلێنەی چاوبزەی لێوی هەڵقرچاوم! \nئەی بەهاری بەبێ هەتاو! \nدایکی زۆر جار، سک سووتاوم. \nپرسیم: هەواڵ..؟ \nوتیان: هاوینی بێشەماڵ. \nوتم: توخوا ژیانەکەی؟ \nوتیان: تەڵخە ئاسمانەکەی. \nپرسیم: ئەی چێژی نانەکەی؟ \nوتیان: وەک گاڵ. \nتامێکی تاڵ. \nوتم: مناڵەکان چۆنن؟ \nوتیان: هەموو گرژ و مۆنن! \nوتم: ئەی باشە گەورەکان؟ \nوتیان: هەموو وەک کەڕ و لاڵ، \nبەدەس یەکتری ئەدوێنن\nخەم ئەچێنن\nدڵ ئاوارە. \nپرسیم: ئەی گردەکەی یارە؟ \nوتیان: دڕکی تیا ئەڕوێنن. \nوتم: ئەی توخوا ئەرخەوان؟ \nوتیان: هەر بەسەوزی سووتان. \nباشە.. گۆیژە؟ \nوتیان: ئەو هەر زوخاو ڕێژە. \nئەی سەرچنار؟ \nوتیان: لیخنە ئاوەکەی\nپرسیم: ئەی باخی بەختیار؟ \nوتیان: بڵێ بووکی خەمبار. \nباشە. سەیوان؟ ! \nوتیان: ئەو ڕێکە لەگەڵمان\nئەی شارەکەی نۆی حوزەیران! \nتۆ سەیوانی، یان سەیوان تۆی؟ ! \nئەی دوانزە مانگ گەڵارێزان\nتاکەی جەرگی بەهار ئەخۆی..؟ ! \nئەی شارەکەی ناو گۆمی خوێن\nڕاستە ئەڵێن: \nلەناو دڵتا چقڵ ئەڕوێن؟ ! \nڕاستە ئەڵێن: \nکۆڵەوژی.. سوتا وو ڕەش؟ ! \nئەنرێتە ناو چاوانی گەش؟ ! \nئەی شارەکەی چقڵ سووتێن\nدەنگ بڵاوە، ڕاستە ئەڵێن؟ . \nجاڕچییەکی.. دەس بەپیلان؟ . \nکەوتۆتە ناو جادە و کۆڵان\nوەک قەلی ڕەش ئەقیڕێنێ\nمناڵی خەڵق ئەترسێنێ؟ \nشوومە و نەگریس\nچاوێکی کوێرە و ئەشەلێ\nزەویی خراپە ئەکێڵێ\nبنێشتی قسەی دەمی پیس\nئەجوێتەوە؟ . \nدار بەتەڕی ئەبڕێتەوە..؟ \nدەغڵی سووتاو ئەدروێتەوە..؟ ! \nگۆپکەی چرۆ هەڵئەکۆڵێ؟ \nهەر کاتێ ئەو بانگی هەڵ دا\nئافرەت.. دەرگا.. خڕ.. دائەخا؟ \nمناڵ یاری بەجێ دێڵێ؟ \nبەشوومە جاڕ..\nچۆڵ ئەبێ شار؟ \nئەو.. ناشیانە.. بەکورد ئەڵێ: \nمن ئاوی چاکە ئەدێرم\nئێوە نابێ بڵێن کوێرم\nنابێ بڵێن من ئەشەلم\nبۆ کوێش چووم وەرن لەگەڵم\nئەی شارەکەی بەخەم تەل بەنگ! \nهەڵۆی دڵ تەنگ\nبیستم ئەڵێن: تاقمێ شێت\nماوەیەکە لێت پەیا بوون\nزۆر گەوجانە ئەیانەوێت\nشاخی گۆیژە و پیرەمەگرون\nبنێن لەبار\nبۆ بەرەو خوار\nئەی شارەکەی ئارام نەگر! \nکەی لەکەی عارت ویستووە؟ \nئەی چاوگی خوێن و ئاگر! \nکەی ناپیاوت پەرستووە. \nشارەکەم تاکەی بێدەنگی! \nهەڵکە ڕەشەبای دەروونت\nڕاپێچیکە جاڕچی و «دەنگی»\nنیشانم بە ئاسۆی ڕوونت..!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "تریفەی ھەڵبەست", "poem_title": "شەوانی نائومێدی", "poem_description": "", "poem_text": "ئەمشەو ماتییوەک ئۆردویەکی شکاوی\nلەتینوێتیا خنکاوی\nڕێی نەهاتیی. \nیان وەک سیمای ئەو ئافرەتەی\nبێچارەنوس و نەگبەتەی، بەرۆژئاوا\nلەناکاوا\nلەخورپەدا\nشوومێ هەواڵی پێ ئەدا\nئەڵێ: ئەوا\nتەرمی کۆرپە تاقانەکەت، \nگلێنەی هەردوو چاوەکەت، \nگەیشتە جێ\nبکەوە ڕێ! . \nئەمشەو ماتیی\nوەک ئەو ڕۆژەی قڕوقاتیی\nهەموو دنیا بگرێتەوە\nزەردەخەنەی لێوی ژیان\nبەیەکجاری ببڕێتەوە\nجامی ئومێدی دڵ و گیان\nسەرەو نخون بکرێتەوە\nئاوا ماتیی\nمنی تەنیای گۆشەگیری\nبۆ نەهاتی\nتەمەن کاڵی\nدەروون پیری\nژیان تاڵی، \nگرتۆتەوە!!\nئاوا ماتیی\nهەموو کاتێ\nلەسەیوانی\nپەرێشانی\nگیانی منا ئەباتە سەر\nوەکوو -ئەختەر-\nچۆن پایزی\nمات و زیزی\nپەشۆکاوی\nتروسکەی خۆش لێ بڕاوی\nئومێد و خۆزگە تاساوی\nبۆ ساتێکیش نەکردە خەو، \nئاوا ماتیی، ماتیی ئەمشەو\nمنی تەنیای هێشتۆتەوە! \n\n***\nدە ئەی شەویبەبێ خەوی\nمنی ماتەم\nئەو ئاوازەی\nپڕ لە ڕازەی\nلەسەر دەمتە، مەیبڕەوە\nچونکە تاسەم، \nلەباوەشی خەما کفتە\nوەک هەناسەم. \nدە ئەی شەوی\nمەرگی نەوی\nگوڵی عومرم\nقوڵپی دەروونی زۆر پڕم\nجێم نەهێڵی\nنەکەی ڕۆژم لێبێتەوە\nمن ئەمەوێ لەژێر باڵی\nبێساماڵی\nتاسە نۆشی، \nتۆی بەئازار\nهەتا ماوم بمێنمەوە\nدەم بەهاوار\nببمە هاوڕێ و هاودەمی\nڕێگەی خەمی تۆی گرفتار! \nمن ئەمەوێ لەگەڵتا بم\nلەتەکتابم\nلەتاریکیی دەرونتا بم! \nلەناو گیانی زەبوونتا بم! \nتوخوا نەکەی جێم بهێڵی: \nدەبا تاریکیی ئەمشەوم\nداپۆشێ ڕووناکی سبەی. \nدەبا پرسەی گوڵی نەوم\nخۆش کا شینی ئاخ و کسپەی. \nدەبا فرمێسکی چاوانی\nنائومێدیی تێر بڕێژم. \nدەبا دڵم لەسەیوانی\nجوانەمەرگیدا بنێژم. \nتوخوا نەکەی جێم بهێڵی: \nمن ئەمەوێ لەگەڵتا بم\nلەتەکتابم\nلەتاریکی دەروونتابم\nلەناو گیانی زەبوونتابم!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "تریفەی ھەڵبەست", "poem_title": "وێنەکەی", "poem_description": "", "poem_text": "تاسەی دووری، بە شەماڵی، ئارامێ ڕەوایەوەهەوری سەردڵ، بە پرشنگی، خۆری مژدە توایەوە\nچاوی تاریک، ژووری پەستی، ماڵی تەنیا و غەریبیم\nدەرگای عومری شادمانی و خۆزگەی بۆ کرایەوە : \nکەوێنەکەی خۆشەویستم\nگەیشتە دەستم."}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "تریفەی ھەڵبەست", "poem_title": "وەرام", "poem_description": "", "poem_text": "لەکۆتایی نامەکەتالەنامەکەی ئەمجارەتا\nگیانە.. ئەڵێی: \nمن بەقەت چەند، خۆشم ئەوێی؟ \nئازیزەکەم، وەک چۆن بەهار\nئاسمانی شینی خۆش ئەوێ\nیان پەپوولەی هەردە و نزار\nهەنگی دڵدار\nگوڵ باخی، ژینی خۆش ئەوێ\nشیلەی شیرینی خۆش ئەوێ\nخۆشم ئەوێی. \nیان چۆن بەفری چیای کوێستان\nکانیی ڕوونی، ناو دارستان\nتریفەی مانگیان، خۆش ئەوێ\nگزنگی خۆریان، خۆش ئەوێ\nخۆشم ئەوێی! \nئازیزەکەم، ئەوەندەی خۆتت، خۆش ئەوێ\nخۆم خۆشم ئەوێ! \nخۆشم ئەوێی."}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "تریفەی ھەڵبەست", "poem_title": "پەیامی وون بوو", "poem_description": "", "poem_text": "ژیان: هێشتا کرچ و کاڵ بووزمانی ئەیگرت و لاڵ بوو. \nگەردوون: تەمەنی مناڵ بوو. \nخۆر: تازە چاوی ئەپشکووت. \nمرۆڤ: تازە بیری ئەبزووت\nپێغەمبەرانی خواناردوو..\nژمارەیان ئێجگار کەم بوو. \nئاسمان و ئەستێرە و دەریا\nچیا و درەخت و گژ وگیا\nتازە ئەبوون و ئەخوڵقان\nبەسروشتەوە ئەلکان. \nزەمین.. هێشتا\nهاڵا و لەلەشی هەڵ ئەستا! \nکە -ئاوێستا-\nلەئاسۆی بیری زەردەشتا\nبۆ کورد هەڵهات. \nکە پەیامی.. ئاهورامزدا\nلەلوتکەوە بانگی هەڵ دا\nبۆ گشت دنیا\nبوو بەئاوات! . \n\n***\nتا کورد خاوەن ئاوێستا بووخۆریشی لەژێر دەستا بوو. \nهەتاکوو چرای ئاوێستا..\nدائەگیرسا\nبەرچاوی بیرمان ڕووناک بوو\nسەرچاوەی دەرونمان پاک بوو\nبەڵام کە ئاوێستا.. برا\nدزرا و گۆڕرا\nبەنینۆکی ڕق و کینە\nوشەی پیرۆزی لێ ڕنرا\nمۆری بێگانەی پیانرا\nڕووناکیمان کەوتە کزیی\nبەربووینەوە.. بەرەو نزمی\nکە لەدەسمان چوو.. ئاوێستا\nدەم و دڵ و بیرمان بەسترا\nلەوساکەوە هەتا ئێستا! ."}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "تریفەی ھەڵبەست", "poem_title": "کە منداڵ بووم", "poem_description": "بیرەوەرییە ڕابوردووە شیرینەکان، ئەم چەند وێنەیەیان بەشیعر پێ کێشام، یادگارە بۆ لەبیر نەچوونەوەیان.", "poem_text": "١- گەڕەک: قاپی تەختەی دوو دەروازە\nهەر تاکێ، نەخشی جیاوازە\nدوو ئەڵقەڕێزی بەدەس قورس\nگۆپکەی زۆری ئاسن و مس. \nبۆ چاوەزار\nبۆ تەماشای دیاری ڕێبوار\nبەسەر دیواری دەرگاوە\nناڵێکی زل داکوتراوە\nمورووی شینی تێخراوە. \n\n***\nگوێسەبانەی نزمی نیشتوودرەختی ناو حەوشەی هەڵچوو. \nکۆڵانی تەنگ..\nپەنجەرەی شووشە ڕەنگا ورەنگ. \nدووکانی دەرگا لەسەر ماڵ\nنەخشی خەت خەتێنی مناڵ. \nسەکۆی درێژی ناو داڵان\nئاوڕشێنی ڕێی بەر ماڵان. \nمێوی سەر حەوزی بن فێنک\nهێشووی پڕ چنگ. \nگۆزەی ژێر سێبەری.. تەزیو\nتۆوی هەڵوەریو\nهێلانەی سەر پێشی هەیوان\nبۆ کۆتری نەشیملە و جوان\nتاشە بەفری پێشی دووکان\nچیخ و مانگەشەوی سەربان. \n\n***\nژووری گەورە، کەللەگی ناوچاک سواغ دراو\nبەچوار دەورا ڕەفەی درێژ\nچینی و کاشی لەسەر ڕیزە\nبەرماڵی نوێژ\nهەڵواسراوە، زۆر ئازیزە. \nمەوجی سەرنوێنی هەڵچنراو. \nسەماوەری زەردی وارشاو. \nتاقی قووڵی، زۆری دیوار. \nباڵا ئاوێنەی بەرەو خوار. \n\n***\nباڵەخانەی پێش تەختە بەنگسەوز و سوور ڕەنگ\nبەچاو تۆزێ خوار و لاسەنگ\nبەسەر حەوشەی ناو گەڕەکا، \nئەڕوانێت و کەشخە ئەکا! . \n\n***\nپاشماوەی کۆنە گۆڕستان، تاک تاک کێلی بەدەرەوە\nمەرقەدی شەخس، ئاین پیران\nبەیداخی سەوز بەسەرەوە. \nشەویش مۆمێکی داگیرساو\nلای کێلی ژوور سەر دانراو\nدەوری مەرقەد ڕووناک ئەکا\nنیزا بۆ پیاوی چاک ئەکا. \n\n***\nیان لەکەلاوەی چەپەکاکە زۆرن لەناو گەڕەکا\nدیمەنی شەڕە کەڵەشێر، \nلەگەڵ یەکا\nتا خوێن لەپۆپنە ئەتکا\nتا یەکێکیان ئەکەوتە ژێر\nتا لەتک و تاس ئەچۆوە\nئێوارەمان درەنگ ئەکرد، \nچێشتەکانمان سارد ئەبۆوە. \n\n***\n=٢- شایی: ڕۆژی شایی، هەر بەیانیی\nبەردەم دەرگا، ناو کۆڵانی\nسەر، سەربانی\nماڵی بووکێ یان هی زاوا\nبەگشت ماڵی گەڕەک ئاوا\nپڕ ئەبوو لە، جل زەرد و سوور\nلەمیوانی گەڕەکی دوور\nلەمناڵە ورتکەی گرۆز. \nلەلاوی قۆز. \nلەژنان و کچی گەڕەک. \nلەبۆنی خۆش. \nلەدەس گێڕی وردەفرۆش\nکە قارس ئەبون بەناخوونەک! . \n\n***\nوا دەس بەردانی پیاوانەنۆبەی هەڵپەڕکێی ژنانە\nبۆ لای سەر گوێسەبانە\nکاتی گەرمەی سەرنج دانە! \nسووراوی زۆر، سپیاوی خەست\nخەنەی قاچ و، بازنی دەست\nکەوای تاقە، چەفتەی سوورمە\nورشەی دەسماڵی، تێل قرمە..\nهاڕەی خشڵی زۆری خواسراو\nچاوی بەکل ئێجگار ڕێژراو\nلەرزەی ئاشق بەنگ و کرمەک\nورشە و پرشەی کراسی خامەک\nمێخەک بەنگی تا ناوک شۆڕ\nپانی بەرزی ڕەنگ مەیلە و مۆر\nگۆبەرۆکی سوخمەی گوڵ گوڵ\nلەگوڵ هێرۆ، ملوانکەی مل\n\n***\nجووڵە جووڵی، کابرای شایەربەدەس، بەسەر\nپیاهەڵدانی بێ سەرووبەر\nدزە دزەی ئێمەی مناڵ\nبۆ بەستنی لکی دەسماڵ\nتا ببینین..\nتا پێکەنین..\nبەو ئەنجامەی کە دەس بەردان\nدەسماڵی لەیەک ئەئاڵان! . \n\n***\n=٣- نان خواردن: مەنجەڵی گەورەی زنجیردار\nبەچەند ژنێ ئەهاتە خوار..\nپڕە مەنجەڵ و لێوان لێو..\nتێکە یاپراخی گەڵامێو\nغەڵبەی قسە، بانگی مناڵ\nتەقە تەقی قاپی بەتاڵ\nبەرنەکەوتن، بۆڵە و خوتە! \nلەمریشک و لەپشیلە، \nکشە و ختە! \nدەوریی فڕان، \nبۆ قوژبنی کەس پێ نەزان\nگریانی مناڵ، نووکە نووک. \nجێگەی سەغڵەت حەوشەی بچوک. \nلەدەر.. لەقوژبنێکی کەلاوە\nلەبەر سووری ئەو هەتاوە\nچەند سواڵکەرێ برسی و داماو\nسەریان بەیەکەوە ناوە\nلەسەر یاپراخی هەڵوەشاو! . \n\n٤- بووک بردن: \nلەژوورەوە بووک ڕێک ئەخەن\nئەڵێن قەیرێکی تر ئەیبەن\nوا هاتە دەر\nتارا بەسەر\nتارا: ڕەنگی ئەرخەوانیی\nبووکیش: پەریی کوردستانیی\nشەرم لەناو چاوی گەشا، \nجوانی وا لەناو باوەشا. \nتکەی ئارەقی سەر گۆنا\nقەترەی شەونمە لەخوێنا! . \nدوو پەری دەستیان گرتووە\nکەمێ پێش خۆیان خستووە\nوەکوو بەهار..\nڕازاوەیە بووکی نازدار\nنەشمیلە و جوان\nوەکوو کچی شیعری «گۆران». \n\n***\nبۆ تەماشای بووکێ کردنپاڵەپەستۆیە و ڕەت بردن\nجێگە تا بێ، تەنگ تر ئەبێ\nسەربان و دەر پڕتر ئەبێ\nدەنگی غەڵبە و زووڕنا و دەهۆڵ\nئەگاتە چۆڵ! \nهەنگاوی ورد، نەرمە ڕۆشتن\nوەستانی زۆر، ئارەق ڕشتن\nئەوا بەرەو ماڵی زاوا\nشایی و بووک پێکەوە ئەڕوا\nهەر لەپاش هەشت نۆ هەنگاوێ\nنووچ دانێکی کەم، بۆ تاوێ\nئاوێنەی چوارچێوە تەختە\nجیازیی بەختە\nپشت لەخەڵکیی، ڕوو لەبووکە\nدیمەنێکە ئێسک سووکە. \n\n***\nماڵی ناو کۆڵانی سەر ڕێبۆ سەیر هاتوونە دەرێ..\nخۆزگەی کچی شو نەکردوو\nبەکزەوە مل لار گرتوو. \nلەسەرنجی چاوا دیارە\nڕوو هێمنە\nبەڵام دەروون بێقەرارە! \nگۆمی ئارەزووی بێ بنە. \nچرپەی کوڕان بەگوێی یەکا\nنەهێنی قسە دەرئەخا! \nلەپڕێکا پێکەنینێ، \nنەهێنی دەرئەپەڕێنێ. \nمناڵە ورتکەی بێشوومار\nوەک گەڵای دار\nهەتاکوو بن..\nزۆرتر ئەبن..\nنە بۆ بووکە و نە بۆ جوانیی\nنە بۆ هەڵپەڕکێ و گۆرانیی\nنە بۆ خۆشیی زەماوەنگە\nنە بۆ کیژی شۆخ و شەنگە\nوا شوێن کەوتوون\nلەپێشەوە پێ هەڵگرتوون\nبۆ نوقڵی ترش و شیرینە\nبۆ ماجوومی ناو قەد شینە! \nبۆ نۆک و خورما و حەڵوایە\nکە ناو بەناو عانەی تیایە!!\n\n***\n=٥- کۆتایی: شایی هەردوولا لەیەک دا\nتێکەڵ بوون و لەیەکیان دا\nزاوای مل قوتی پشتێن پان\nچاوەڕوانە لەسەر، سەربان\nڕیشی زبر و سەر، تاشراوە\nخۆشۆراوە..\nجامانەی تازە بەستراوە. \nکە بووک گەیشتە بەردەرگا\nسمێڵی ڕەش، بزە ئەکا! . \nبەقامیشێ..\nتۆزێ قایم، کە نەیەشێ\nبەسەری بووکا ئەکێشێ. \nگوڵدان، گوڵاو ئەپرژێنێ! . \nنوقڵ مناڵ ئەوروژێنێ\nکوڕ و کچی حەزلێ کردوو\nفرسەتە بۆیان دوو بەدوو! \nوردە وردە گەرمەی ئاهەنگ\nلەگەڵ تاریکایی هاتندا\nسارد ئەبۆوە بۆ کۆتایی\nلەگەڵ دەرگا داخستندا\nشەوی خامۆش، ماڵ ئاوایی\nئەکرد لەگەڕەک و شایی."}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "تریفەی ھەڵبەست", "poem_title": "گیانە", "poem_description": "", "poem_text": "١گیانە.. مەترسە، وا شەوی\nپڕ ترس و لەرز\nباری نەوی..\nلەلووتکەی بەرز. \nئۆردووی بەسامی تاریکیی\nوا خەریکی\nگیانەڵاوە\nلەگشت لاوە. \nوا خەریکە زەبر و زەنگی\nشەوەزەنگی..\nهەڕەشەی زۆر\nبتوێتەوە بەتیشکی خۆر. \nهەوری تۆفان و بەناڵە\nکەڕ و لاڵە\nلەئاستی خۆری ڕووناکا\nوا ڕائەکا. \nگیانە.. سبەی کە ڕۆژ بۆوە\nلەئاسۆوە\nژیان خاکی\nبەرووناکیی\nبەیانی گەش\nگرتەباوەش. \nڕەوایەوە.. دەنگی بەسام\nبەبای ئارام\nبوژایەوە گوڵی ناکام. \nگیانە.. ئەوساکە ئەبینی\nکەوا ژینی سەرفرازیی\nتەنیا بۆ تیشکی ئاسۆیە\nبۆ منە گیانە.. بۆ تۆیە\nئەوەی بەخەو ئەمانبینیی..\nهاتۆتەدی: \nکام لوتکە زۆر بەرزە.. گیانە\nبۆ دڵ ئەیکەین بەهێلانە\nلەناخی گیان و هەستەوە\nقوربانی ئاسۆی ڕوون ئەبین\nهەتا مابین بەبەستەوە\nگۆرانی «خۆر» ئەڵێین بۆ ژین. \n\n٢\nگیانە.. وتیان: «ئەم بەهارە\nجوێ لەپارە\nپاری بێدەنگ\nشوومی وشکانی و بێئاویی\nپاری دڵ تەنگ\nوون بێ ناویی\nدوا بڕاوی». \nهەموو وتیان: ئەم بەهارە\nدەروون خۆشیی لێوە دیارە\nبەهاری نیاز و ئاواتە\nبووکی ئاوەدانی و هاتە\nفریشتەی بەخت و هیوایە\nخۆشیی هەموومانی تیایە\nئەوی دوورە لەم بەهارە\nعومری تارە. \nبەڵام گیانە.. ئەم بەهارە\nدڵی منی لێ بێزارە\nهەرچەند ئەکەم و ئەکۆشم\nخۆشیی خەڵکی لێ نانۆشم. \nدڵی من و دڵی ئەوان\nدوورن وەک ئاسمان و ڕێسمان. \nمادام «بێ تۆم» ئەم بەهارە\nمن هەر «وشکیم» لێوە دیارە. \nبەهاری پار بوو کە خۆشیی\nخۆشەویستی بە من نۆشیی\nبۆیە تەنیا بەهاری پار\nئەکەم بەدیاریی یادگار. \nچونکە لای من گوڵی بەهار\nلەو شوێنەیە لێیەتی یار."}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "تریفەی ھەڵبەست", "poem_title": "یاخیبوون", "poem_description": "", "poem_text": "تەمەن بەهاری پاراوەخوێن گەرم و گەش: \nقوڵپ ئەدا، زەوقی هەستاوە\nئەندامی لەش\nهەمووی چاوە\n\n***\nکوڵم و لێوی، پڕ دەم، بۆ ماچهاواری بێدەنگی لەشن. \nبەڵام سەد داخ\nئارەزووی برسی بێبەشن. \n\n***\nسەرنج تینوو، تینووی کوڕە! ناخی دەروون، جێگەی گڕە\nسەرنج شێتی، تەماشایە\nڕێگاگرە.. بەرەڵایە! \n\n***\nسەرنج تینووی کوڕی قۆزە... وەکوو مناڵ: \nئاڵۆشی لەش زۆر گڕۆزە\nماخۆلانە و دابین ناکرێ\nشەقام هەمووی بەخۆی ناگرێ! \n\n***\nقژ.. کورتییەکەی، کوڕانییەئەتکێتێکی شەڕانییە..\nسپێتی پشت ملی ناسک: \nچێشکەی ماچی دوراودوورە\nتامی خۆزگەی بەرەو ژوورە! \n\n***\nمەمک سرکە..ساوای سنگی دەم بەوڕکە! \nمەمک هارە و کراس ئەدڕێ! \nجەرگی پیاوی پیریش ئەبڕێ! \n\n***\nیاخیبوونی سەدەی نوێیەمینیجۆبی.. ژوور ئەژنۆیە..\nمینیجۆبە.. کراس کورتە\nگەرمای لەشی نیوەڕۆیە..\nهەناسەی کوڕ لەگەڵ ئاخا\nبۆ مینیجۆب چی دەرناخا!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "دەربەندی پەپوولە", "poem_title": "I", "poem_description": "١٩٩١/٠١ ستۆکهۆڵم", "poem_text": "دڵۆپ، دڵۆپ باران: گوڵ ئەنووسێتەوە ونمەنمەیش چاوانم تۆ! \nچ ساڵاوێکی نامۆیی و چ ژانێکی بەخشندەیە\nوا لەسەرخۆ\nبەرد بە بەردی\nکێوی سەرم ئەپشکوێنن\nلق بە لق و چڵ بە چڵی\nدەست و پەنجەی وشکەڵاتووم\nشین ئەکەن و وەک باویلکە\nئەمدەن بە دەم باڕێزەکەی ئەوینتەوە و\nلە شەختەبەندانی گیانتا: ئەمڕسکێنن. \n\nگڤە، گڤە «با» پێدەشتت ئەخوێنێتەوە و\nنەفەس نەفەس هەناسەیشم: باڵاکەی تۆ\nچ گەردەلوولێکی سەوزە و\nچ ئەسپێکی ئەفسانەیی باڵدارە وا\nلەم کۆتایی دنیایەوە\nبە پڕتاو دێ و هەڵم ئەگرێ و ئەمفڕێنێ و\nدوور دوور ئەمبا\nبەرەو هۆبەی ئارانی تۆ. \n\nکلوو، کلوو بەفر گوێ بۆ چیا ڕائەدێرێ و\nوشە وشەیش هۆنراوەی من بۆ سۆزی تۆ\nچ بەفرانبارێکی زەردە و\nچ کڕێوەی حیکایەتێ بەم ناوەختە و\nلە ئاویلکەی ئەم ڕۆژەدا\nوەک عەشقەکەی برایمۆک\nپێدەشت پێدەشت و کۆ بە کۆ\nبەڕێگەی مەرگی سپیدا\nئەمخاتە ڕێ بەرەو لای تۆ\n\n***\nسەفەرەسەفەرە\nسەفەر. \nسەفەری ئازاری زگماک و سەفەری\nدرەختی بێ داڵدە و بێرێتەی زامانی گەڕیدە و\nتەدارەک ڕێک ئەخەم! \nساواقە\nساواقە\nساواق! \nساواقی ساڵانەی بەهاری بێوڵەت\nساواقی بورجی مارت. \nشەپۆڕی باهۆزە و شیوەنی گوڵانە و\nتەدارەک ڕێک ئەخەم\nتەدارەک: لە ئەسپی کەللەسەر گڕگرتووی ڕەوەندم\nئەو وەختەی ژان لەسەر بەرد ئەڕوێ. \nتەدارەک لە حیلەی برووسکەی ئەم هەورە سوورانە\nئەو دەمەی کە باران شیعرێکی سەوزتر ئەنووسێ..\nلە جوانووی ئەم خەمە بزێوە سپیانە\nئەو وەختەی کە لانکە و بنچک و\nدەوەنیش غار ئەکەن. \nتەدارەک لە تەختی کەژاوەی زریکەی فەریادی\nئەم هەموو فریشتە ڕەندانە\nئەو وەختەی خوا ئەوقە و\nمردنیش سەرسامە! \nلە گوارە و پڵپڵە و سڵسڵەی زایەڵەم\nئەو دەمەی کە شایی گریانە. \nتەدارەک لە تارای ئەم شیعرە و\nگەردانەی ئەم تەمە\nئەو وەختەی کە مەرگم بووکمە و\nکە ژەهریش شاباشی جیهانە! \n\nئێوارە.. دوای بانگی برینتان من ئەگەم.. ئێوارە. \nئێوارە.. دوای شێوی گریاوتان لاتانم.. ئێوارە. \nکە هاتم\nمۆمێکم لە قوللەی حەزرەتی نالیدا بۆ هەڵکەن\nبا ملی دارێ بێ\nیان پەنجەی نێرگزێ\nیان قژی وەنەوشە. \nزامێکم لە دوندی «کەکۆن»ی حاجیدا بۆ پێکەن\nبا سەری بڕڕاوی شیعرێ بێ\nیان مەمکی «وەسانان»\nیان باڵای هەڵەبجە. \nدوای بانگی برینتان من ئەگەم\nکە هاتم\nلە بەردەم دەروازەی هەناسەی ساردتانا\nتاقێکم بۆ لێدەن\nشیاوی شای خەم بێ و ئەم تاجی غوربەتە\nشیاوی ڕیشەکەی خەندان و\nشیاوی هەیبەتی جەلادەت. \nتاقێکم بۆ لێدەن: \nبەخونچەی ئەو هەموو فرمێسکەی هەتانە. \nبە گەڵای ئەو هەموو ئاخانەی لاتانە. \nبە ژاڵەی ئەو هەموو کسپانەی پێتانە. \nتاقێکم بۆ لێدەن\nبە نەخشی باڵندەی ئەو قوڕە سوورانەی هەتانە و\nلە گڵکۆی ئازیزان بە ئاوی نێو نیگا شێلاتان. \nتاقێکم بۆ لێدەن\nبە خشتی ئازاری چوارگۆشەی\nئەو هەموو پرسانەی دایئەنێن. \nتاقێ بێ لە شێوەی مێزەری «مەولەوی»\nتۆزێ قووچ. \nتاقێ بێ وەک پشتی کۆماوەی\nخەڵوەتی مەولانە\n\nتاکوو دێم، ئەو گوڵە سپیانە مەنێژن\nبوەستن! بەلانکەی مێژوویان مەسپێرن\nبا لەسەر سەوزەگیای لەشی هەرد\nلەسەر پشت پاڵکەون\nبا لەسەر باسکی ئاو ڕاکشێن. \nبا لەسەر شانی «با» هەڵکوڕمێن. \nئاسمانی چاویشیان دامەخەن\nهیچ پەڵە هەورێکی سەرشاخیان\nپیا مەدەن، هەتا دێم\nمەیکەنە تارومار\nخۆزگەمە بۆ دواجار\nتەماشام بە پرژەی گوڵاویان تەڕ بکەم. \nخۆزگەمە بۆ دواجار\nشنەیان بگرمە باوەشم. \nیەک بە یەک دەم خەمە ناو دەمی حەسرەتیان\nناکامیی سینەیان هەڵمژم\nوەک دایک و\nباران و\nشەمامە\nبۆنیان کەم. \nیەک بە یەک دەست بێنم\nبە تیشک و تیرێژی قژیاندا و\nموو بە موو ماچیان کەم. \nتاکوو دێم، ئەو «مانگ»ە زەردانە مەنێژن\nبوەستن! هەتاکوو تریفەی غەریبیی خۆم دێنم\nڕاوەستن! هەتاکوو ئەگەم و\nخەرمانەی هەڵبەستم\nئەکەمە پشتێنی ناو قەدیان. \nخۆزگەمە بۆ دواجار\nدەست کەمە قەڵبەزەی گەردنی هەموویان\nیەک بە یەک خەمانیان ڕاژەنم\nیەک بە یەک بە بەژنی دارلیمۆی ژەهراویی\nمارتیاندا هەڵزنێم\nیەک بە یەک سەرخەمە ناو سنگ و بەرۆکی بەفرینیان\nیەک بە یەک کڕنووشیان بۆ بەرم\nیەک بە یەک فوو بکەم\nبە کونی زامیاندا و\nشمشاڵی باڵایان لێبدەم: \n«حەیران.. حەیرانە.. ئەوە «سەحەر»ە\nئەوە چاوی هەڵوەریوی سەحەرە. \nئەوە خەزانی باڵای سەحەرە. \nئەوە دەنکە ملوانکەی خەونەکانی سەحەرە. \nئەوە دەست و ئەوە پەنجە و ئەوە مەمکی\nبەجێماوی سەحەرە. \nئەوە قیژەی ڕواوی سەحەرە\nئەوە خۆڵەمێشی ماڵە بابی سەحەرە\nحەیران حەیرانە و\nخەنەبەندانە و\nئامان ئامانە و\nباڵاڕێزانە..»\n\nلاوەکە! تەماشا! \nئەم مێرگی غوربەتە ئازاری چەند سەوزە\nچەند تەڕ و پاراوە ئالووزی گوڵ گوڵیی\nئەم مێژووی وڵاتی حەسرەتە. \nلاوەکە! بڕوانە! \n\nدوندی ئاخ لە سینەی بوولێڵی ئێمەدا\nهەڵکشاو، سەر بە گوڵ، چەند بەرزە\nئاوڕێ.. تەماشا! \nسەقەمی کۆچنامەی دڵداران\nلە گیانی عاشقدا: گڕەیە. \nگینگڵیان: ئارام و\nوێڵ بوونیان: ڕێگەیە. \nتەماشا! ڕیزە ژان\nزنجیرە سەماکی کۆتەڵمان\nیەک بە یەک چۆن بەسەر پێدەشتی\nسۆزماندا\nئەڕوانن! \nبڕوانە! سووتانیان: سەمایە و فڕینە و\nپەل و پۆی گریانیان: شۆڕابەی بەستەیە. \nئەوەیان: فەنەری گەردنی نالییە لە شەوی\nبسفۆردا ئەسووتێ و جەستەی ئاو ئاڵ ئەکات. \nبە باڵای قەسیدە قوڵایی ئەپێوێ و لە بنی گێژاودا\nچارۆگەی خەیاڵی هەڵئەدا. لە سامی گێژەندا و\nلەوێدا بۆ ساتێ پەیتووکەی گومانی ئەسرەوێ. لەوێدا\nئەم گەرای ڕەنگاڵە بۆ ماسیی باڵداری شیعری خۆی\nدائەنێ. لەوێدا ئەم خەونی زەرد و سوور بە چاوی\nخاکەوە ئەبێنی. ئەخنکێ و ناخنکێ و لەوێدا دەست ئەبا و\nمرواریی دڵی خوا دەردێنێ. ئەخنکێ و ناخنکێ و\nلەوێدا ئەم تۆوی هەتاو و هۆنراوە ئەچێنێ. هەر خۆی و\nگەمیەکەی. هەر خۆی و سەفەری ئاوی ڕەش. \nهەر خۆی و سەوڵەکەی قەڵەمی و هەر خۆی و خەمی\nگەش. پێشەنگە و پێش هۆرەی شەپۆلی بێ‌وڵات\nکەوتووە. پێش وشەی سەرگەردان کەوتووە. \nنامۆیی سەراپای تەڕ بووە. \nبەلەمی بێ کەنار\nتەنیایی ئەئاژوێ و\nباخی ئاو\nگوڵقژی حەبیبەی گرتووە. \nبە پێلە تینویەتیی عەشقی ئەو، سەرئەکا! \nبە شەوقە تاریکیی ڕێ و بانی وشەی ئەو، ڕێ ئەکا. \nسەرپەڵە پایزەی ئەم کۆچەی\nڕواوی سەر بەردی هەڵکەنراو\nهەڵاڵەی فرمێسکی گوێ زەڵمە و\nگۆرانیی بەفرێکی شنروێی هەڵقرچاو. \nئاڤزینی خولیاکەی ئەسپێکە سپی بۆر: \nئارامی: سمکۆڵە و\nکوڕژنی: هێوریی و\nدوورێتیی: نزیک و\nقیبلەکەی: خاک و خۆڵ\n\nئەستەمووڵ ئەیبێنی و نازانێ چ گۆمێ\nوا لە ژێر کڵاوی ئەم پیاوە\nڕیش ڕەشەڕێحانە و بەفرەدا. \nهەموو ڕۆژ ئەیبینێ و نازانێ\nچ بێشە و نزارێ وان لەناو\nدەربەندی ئەو سینە تەنگەدا. \nکۆتریی سەر قوببە و منارە ئەیبینن نازانن\nچ باڵی فڕێنێ وا لە ناو ئاسمانی\nئەو گیانە شینەدا. \nکەلەپۆی خۆرنشین ئەیبینێ و نازانێ\nچ پشکۆ و ژیلەمۆ و ئاگرێ وان لەناو\nئاتەشگەی ئەم شیعرە ئاوارە و وێڵەدا. \nباران و ڕەهێڵە ئەیگاتێ و نازانێ\nچ ناڵە و چ ژان و ژمژیە و گرمەیەک\nوان لەناو ئەو هەوری دەروونە قووڵەدا\nهەژاران ئەیبینن نازانن\nچ نووزەی نانێک و چ لاڵەی ئاوێک و\nچ سەرمای تەمەنێ وان لە ناو\nکوختەکەی هەناوی\nئەم مامە پیرەدا! \nعاشقان بەلایدا ئەڕۆن و نازانن\nچ لەنجەی خەمێک و\nچ کانیی نیگایەک\nوان لەناو کازیوەی ئەو چاوە تیژەدا\nئەوەیشیان: مەولانەی هەتاوی نیوەڕۆی شەوانە. \nتاڤگەی بێدەنگیی دڵی خوا و کۆڵکێشی گریانە. \nبە هاوین بارانی هیندستان لە چاویا دائەکا و بە زستان\nلە ڕۆحیا قرچەقرچ «شارەزوور» سووتانە. هەموو ڕۆژ\nشەبەقی بەرەدای موریدی کاکۆڵ سەوز، \nبە دزیی منارەی ئەمەویی شامەوە، لە دەفری\nسۆزێکدا شەپۆلی نوورێکی یەزدانی هەڵئەگرێ و\nئەیبا بۆ: سیروانی مەولانە. \nشەوانە، شۆڕەبیی کەناری گۆمی خوا و\nڕۆژانە، نانێکی ناوچەوان سووتاوی ڕەنجدانە. \nئەم، بەڕووی شاخێکە هەموو ڕۆژ بە پێی خۆی\nئەچێتە ناو ژووری پەنگر و کڵپەوە\nهەتاکوو بسووتێ و هەڵقرچێ\nپژوپۆی «وەجد»ەکەی چڕترە. \nئەم.. کێوی بەفرێکە خۆی بۆ خۆی\nئەچێتە بەردەمی خۆری هەق\nهەتاکوو دڵۆپی توانەوەی زۆرتر بێ\nئەستێرکی ئەوینی ئاسمانی پڕترە. \nشەوانە، تا دۆزەخ بۆ لەشی دابخا و\nبپڕووکێ و هەڵوەرێ و دووکەڵ کات\nڕۆژانە، بەرچاوی ئەم زامە ڕوونتر و\nبەهەشتی گیانی ئەم شەنگترە. \nمەولانەی سەمەندەر\nئەو قوڕەی لە مشکیی لەشی خۆی\nبەردەوام ئەیشێلێ\nهەموو ڕۆژ ئەیکاتە گوڵدانێ\nبۆ گوڵی عەشقی خوا و\nلەتاقی پرشنگی ژوور سەردا دایئەنێ. \n\nسێ وتەی پیرۆزی نێو ڕۆژژمێرێکی نەبینراوی مەولانە\nیەکەم: \nعاشقێ خرایە ئاگرەوە\nبەڵام تا\nگیانی پاک گەیشتە ئاسمان و دڵی خوا\nئەو بە ژێی بڵێسە بەردەوام\nهەر «تار»ی ئەوینی لێئەدا! \nدووەم: \nئەتوانیت ڕوانینت بڕوێنی و سەوزیش بێ\nبەو مەرجەی کە درەخت\nببێتە دڵدارت! \nسێیەم: \nدەرچوونم بۆ نەبوو\nعەشقی تۆ دەوری دام\nمن ئیستا لە نەخشەی تازەتا\nدوورگەی تۆم! \n\nئەوەیشیان: حاجییەکەی درەختی زەنگ بە دەست. \nشمشاڵی لالێوی مێژووی شاخ. شەو و ڕۆژ\nبە گوڵەحاجیلەی دیدەی خۆی، گڵۆنکەی کۆڵوانەی\nیادێکی نارنجی بۆ کۆیە ئەچنێ و باڕژنی کاژۆلەی\nمووڕەشی خەمیشی هەر لەلای «کەکۆن» و لە دەوری\nڕەشماڵە. ئەم، شیعری کردووە بە هەتوان. \nبە کلیل. بە خەنجەر. هونەری کردووە، \nبە دەغڵ و بە بانگدان. \nئەم، وشە و گوڵاو و هاوار و گزنگی ئاوێتەی\nیەکتری کردووە. کردوونی بە شتێ نەبینراو. نەبیستراو. \nبۆن نەکراو. \nئەم، شیعری کردۆتە پڵنگ و لەم بێشەی ترسەدا، \nبە چڕنووک لە قەدی تاریکی ئەنووسێ. \nئەوەتا نیشتمان لە چاویا بریسکەی دڵۆپی\nئەلفوبێی بێئەنوا و بێماڵە. \nنیشتمان لە «سەر»یا هەر بەردەمۆرەکەی، \nگیرفانی شوانێکی عاشقی خەجێیە. نیشتمان\nلە دەنگیا خوێندنی کەوێک و تریقەی دوو کیژی\nدیلانێی مابێنی دوو داری ناو دێیە. \nنیشتمان لە گوێیدا زرنگەی پاوانەی\nجوانێکی ئەوێیە! \nبە بەردە ئەستیەکەی سەری خۆی هەموو شەو\nلە هۆدەی گریاودا، یادێکی پەمەیی و شیعرێکی\nزەردی خۆی پێکەوە هەڵئەکات. ئاوی چاو\nوەک ئاوی شەربەکەی حیجازی، ژەکێکە\nهەموو ڕۆژ غەریبیی ئەینۆشێ. ڕۆژانە لە حیجاز\nهەڵمێکە و شەوانە لە وڵات گۆمێکە و ئەیبەستێ. \n\nلەوێڕا گەر سەری بەردێکی\nچنارۆک بشکێنن، \nلێرەڕا ئەم دەستی کسپەیەک\nهەڵئەبڕێ بۆ سەری. \nلەوێڕا گەر چەوێ لە بینی کانییەک بگیرێ\nلێرەڕا ئەم شیعری قرخەیەک ئەکات و\nدەست ئەبا بۆ قوڕگی. \nلەوێڕا گەر بەچکە ئاوازێ هەڵفڕێ\nلێرەڕا ئەم ئەبێ بە ئاسمان. \nلەوێڕا گەر ئەوین\nسەعاتی ژوانی دیاری کرد\nلێرەڕا ئەم ئەبێ\nبە دار و سێبەر و پەناگەی جێژوان. \nلەوساوە، ئەوەتەی کە ڕیشی پەپوولە پایزەی\nلە بنە تووتڕکی غەریبی ئاڵاوە\nئەوەتەی ئەستەمووڵ نسێیە و هەتاوی نیشتمان\nلەم شیعرەی نەداوە، \nئەوەتەی شەپۆلی ئەم ئاوە باڵ شینە فڕیوە\nباخەکان بە دوایدا ئەگەڕێن. \nئەوەتەی ئەم هەورە ڕۆیشتووە\nشاخەکان بە دوایدا ئەگەڕێن. \nئەوەتەی ئەم هەیبەت سوڵتانە کۆچەرە\nکوردستان شپرزە و چاو لە ڕێ و هەر ئەڵێ\nئاخۆ کەی ئەم خۆرەم دێتەوە؟ ! \n\nپەندە شیعرێکی بڵاونەکراوەی حاجی\nوەختی خۆی لە ئەستەمووڵ لە پیرە بەردێکی ڕیش سەوزم وەرگرت\n\nئەم بەردە گەر بازووی ئەوەندە ئەستوور و\nدڵیشی ئەوەندە سەخت و ڕەق نەبوایە\nتا ئیستا ڕەشەبا هەزار جار تلاوتل بردبووی. \nئەو بەردەیش گەر دڵی زۆر ناسک نەبوایە\nئاخر چۆن بە تۆوی دەم «با»یەک\nئەقڵیشا سەرسنگی؟ !"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "دەربەندی پەپوولە", "poem_title": "II", "poem_description": "١٩٩١/٠١ ستۆکهۆڵم", "poem_text": "بە تیری عەشقی بەردزامدارە و گرفتار\nئەم مێژووە عاشقەم. \nبۆ خاتری چاوی بەرد\nهەموو جار خۆرنشین ئەپۆشێ و\nبە کەوڵی سوورەوە\nئەگاتە بەردەمی قاپیی مەرگ. \n\nلە خێڵی ئاوەوە پشتاوپشت\nزاووزێی ئەم نەوەی ڕووبارە و چەمانە\nهاتوون و تا سەر من، تا ئیستەیش\nتینوویەتی سەرچاوەی عەشقیانە. \nئەز چیتان بۆ باس کەم؟ \nکام خوێنتان بۆ باس کەم؟ \nکام ئاختان نیشان دەم؟ \nلە کوێوە بێمە ناو زریکە و قیژەوە؟ \nلەڕیزی وەریندا لە پێشدا چ ڕەنگێ پێش بخەم؟ \nلەم چرای دەنگانە لە پێشدا چ دەنگێ هەڵبکەم؟ \n\nدرێژە دووکەڵی ئەم بێشە غەمناکە\nوەک بەژنی نەخشەکەم. \nدرێژە فرمێسکی ئەم شاخ و داخانە\nلە دیجلە و فوراتیش درێژتر. \nدرێژە کڕووزەی پەلکە گیا\nتا چاوی برینم بڕ ئەکا. \nدرێژە هاواری کۆڵان و شەقامی ئەم لەشە\nتا لای خوا. \nدرێژە ئازاری ئەلفوبێم\nلێرەوە هەتاکوو لای خانی. \nدرێژە، درێژە، درێژە.. غەریبیم\nلە هێڵی ئاسنی ئەوروپا درێژتر. \nنازانم ئەز چیتان بۆ باس کەم؟ \nنازانم ئەزچیتان\nنازانم ئەز\nنازانم\nنا. \n\nوا دیسان خەنجەرە و بە «با»وە ئەبارێ. \nڕەهێڵەی نەشتەرە. \nشادەمار لە ملی ئەم کێوە زلەدا\nکون بووەو خوێن لەبەر\nئەشکەوتی برینی بەرد ئەڕوا. \nوا دیسان چەقۆیە و بە «با»وە ئەبارێ\n«با» سەرم ئەبات و\nگیانیشم بە دوایدا ئەگەڕێ. \n-پێویست بوو، شاخ بێتە، دەشتایی گیانتەوە. \nپێویست بوو کڵاوی هەوری ئەو لە سەر کەیت. \nئەبوایە تانوپۆی پەنجەی تۆ و لاسکی گژوگیا و\nفەقیانەی دایکت و تەنافی سێدارە تێک ئاڵێن. \nپێویست بوو بە قەڵەم سەنگەریش لە شیعرا هەڵکەنی. \nئەبوایە خوێ و برین وەک عەشقی وەلی و شەم، \nوەک سەری مەسیح و تاجی دڕک، پێکەوە ڕابێنی. \nپێویست بوو ئەو کاتەی شڵپەی خوێن لە ڕۆخی\nلەشەوە، ئەگەیشتە گوێی مێژوو، لەو زەریا\nسوورەدا، ئەبوایە چارۆگەی بەلەمی دەنگی خۆت\nهەڵبکەی. چی ئەکەی؟ ئەو کاتەی کە مردن\nسەربازی دەوڵەت بێ و تۆیش لە کێو، درەختی\nقەڵەم بی؟ چی ئەکەی ئەو وەختەی کە شانۆت\nپەنگربێ و گوێگرت تفەنگ بێ؟ \n- هەر ئەبوو، وا بکەی، هۆنراوە\nبە نووکی بڵێسە بنووسی و\nدۆزەخیش بۆ ترس و بێدەنگیت دابخەی! \n- بەردەوام هەر تەورە و بە «با»وە ئەبارێ. \nبەردەوام لافاوی شمشێرە و هێرشی بیابان. \n\n***\n- ئەمە پرچی بەجێماوی قەسیدەیە؟ یان کاکۆڵی خەونی گوندێ؟ \nئەمە ئاوێنەی شکاوی هەتاوێکە\nیان هی کچێ؟ \nئەی ئەم ڕووبارە کوژراوە\nیاری دەشت بوو یان هی کوڕێ؟ \nئەی ئەم قیژە هەڵوەریوە\nقیژەی دایکمە یان درەختێ؟ \nئەی ئەمەیان گۆی مەمکە یان دەنکە گێلاس؟ \nئەمە پشیلەی سووتاوە یان ساواکەم؟ \nئەی ئەمەیان سەری باوکمە یان گوڵبێنەی تەندوورەکە؟ \nئەمانە باڵی وەریوی پەرییەکانن یان کۆترەکان؟ \nئەی ئەمانە گلێنەمن یان دەنکە زەیتوون و ترێ؟ \nنازانم ئەز چۆنیان لە یەکتر جیاوە کەم؟ \nنازانم ئەز چۆنیان لە یەکتر\nنازانم ئەز چۆنیان..\nنازانم ئەز..\nنازانم..\nنا..\n\n***\n- وا مێژوو جۆلانەی شەهیدە. هەموو شەو بە هێشوو «مانگ»ی سەوز\nلە بەفری ناو سەرتا هەڵدێن و\nلە پڕیش لەو دیوی گوڵاڵەی خەونەوە\nون ئەبن. \nون ئەبن بۆ ئەوەی بێنەوە\nوێڵ ئەبن بۆ ئەوەی بگەنە دڵی خوا و\nلەوێدا بڕوێن و بشنەوێن. \n\n-هەموو ڕۆژ چاوێکم ئەکشێ. \nهەموو ڕۆژ دەستێکم کۆچ ئەکا و جێم دێڵێ. \nهەموو شەو من عەردی خەمێکی بەیارم و\nڕۆژانەیش تینوویەتیی شەهیدێ ئەمکێڵێ. \n\nهاتووم «با» فێرم کات، \nچۆن ڕووبارڕاژەنم. \nهاتووم بەرد فێرم کات\nلەسەر ئەو چۆن بڕوێم. \nهاتووم ڕەگ فێرم کات\nلە کوێوە بگەمە دڵی خاک. \nهاتووم گوڵ فێرم کات\nشیعر چۆن جوان ئەبێ. \nهاتووم مەل فێرم کات\nتەماشام چۆن بفڕێ؟ \nمن هاتووم بۆ ئەوەی ئەم ئاگرە گەورەیەی\nئەوینی نیشتمان تێم بەربێ. \nمن لێرە، لەناو ئەم، ئەوینە چڕەدا\nدڵنیام وەک ڕاستی. \nمن لێرە، لەناو ئەم، دەربەندی دووکەڵ و ترسەدا\nئاسوودەم وەک سەمای ئازادی. \n\nهەموو جار بێ ئەوەی لە دەرگای وشەم بات\nهەورێ دێ\nخۆی ئەکا بە ژوورما و گۆرانیی قژ تەڕم بۆ دێنێ\nبێ ژوان\nبەبێ پرس\nهەموو ڕۆژ\nشەپۆلێ، دووان و سیان، \nبە هەگبەی پرشنگ و گوڵەوە\nئەگەنە سێبەری بەرگێلەم\nناڕۆن تا من نەکەن بە مێرگی هۆنراوە و\nبە گۆمی ئەستێرەیش، ژوورەکەم. \nدار بەڕوو دێ بۆ لام\nڕەگی خۆی ئەبەستێ بەڕەگی قاچمەوە. \nگابەرد دێ و هێزی خۆی\nبەدیاری بۆ پشتم ئەهێنێ. \nلووتکە دێ و باڵای خۆی\nئەخاتە سەر باڵام. \nئاشنامن فرمێسکە پایزەی غەریبان\nئەوانیش بە سواری کزەبای\nئێواران دێن بۆ لام. \n\nلێرەم و بای خەونم\nزەمانێ تۆو ئەکات\nکە هێشتا زەمینی لەدایک نەبووە. \nلێرەم و ڕوانینم\nکەناری دواڕۆژێ سەوز ئەکات\nکە هێشتا بارانی لەدایک نەبووە. \nئەم خەونە\nپەنجەرەی ئایندەی مێژووە. \nمن چاوم: \nپێش تیشکی ئەمڕۆکە و\nبیستنم: \nپێش دەنگی ئیستاکە کەوتووە. \nدۆزەخی ئەندێشەم\nگوڵی وای تیا ئەڕوێ\nکە هێشتا ئەم عەردە\nبە چاوان نەیدیوە. \nمن دیدەی پێغەمبەر\nئەوەتا لە دیدەی هەڵبەستما\nهەر بۆیە نەهێنیی دڵی خوا و\nگەردوونم بینیوە! \n-شاخ لە شاخێتی ئەکەوێ\nئەگەر ڕەنگێک دابینی کا و\nیان بە زریانێک بسرەوێ. \nئاو لە ئاوێتی ئەکەوێ\nگەر گێژەنێ دابینی کا و\nیان بە گەرداوێک بسرەوێ. \nدار لە دارێتی ئەکەوێ\nئەگەر وەرزێ دابینی کا و\nیان بە بارانێک بسرەوێ\nمن ئەو هەڵبەستەم خۆش ئەوێ\nنە قۆناغێک\nنە سنوورێک\nنە جێگەیەک\nخەونەکانی دابین نەکا و\nئازاریشی قەت نەسرەوێ! \n\n- ئەی «شاخ»م! \nئەی پەندی بەردینی پێشینان! \nئەی ملی پڵنگی بە خوێنم خەت خەت و\nبە عیشقم داگیرساو! \nداستانی سروشتی هەموو کات\nبەرامبەر ژوورەکەم خرۆشاو. \nلێرەم و ئەمەوێ وەک ڕکت\nتێکەڵی بناری مێژووت و ناو هەستی جۆشخواردووی\nبەندەن و بەردت بم. \nلێرەم و ئەمەوێ وەکوو «با»ی یاخی بووت\nبمخەیتە سەرشانی ڕەوەزت و، وەک پەلکی\nدرەختی هیوایشت بمدەیتە دەست هەتاو! \nقوتابیی ئاسۆتم\nهەمیشە خوێندنەوەی فەرهەنگی\nگژوگیای سینەی تۆم\nکردووە بەڕێگا بۆ چاوم. \nئەشکەوتت بە ژووری خوێندنی کێویم و\nلووتکەیشت بە وانە و مامۆستام. \nئەمجارە من لەبەر نەینووکی ئاگرت و دیواری دووکەڵتا\nزێی زریان ئەنووسم نەک شیعر\nئەمجارە من لەبەر ڕەهێڵەی ئەستێرەی کوژراو و\nباڕێزەی پشکۆتا\nمەرگی سوور بە خوێنی گابەرد و کاوانت ئەنووسم\nنەک چیرۆک. \nئەم وەرزە من سەرم کارێزی مەراقی\nچەند سەدەی گیراوە و ئەتەقێ. \nگەردنم فوارەیە، فوارەی «با»ی ڕەنگاوڕەنگ\nفوارەی خۆڵ، فوارەی نوێی زایەڵە\nهی زوڵمی شەیتان و فریشتە و فوارەیەک\nبە بەرزیی باڵای خوایش\nلووزەوی هاواری هەڵبچێ! \nهەر لێرەم. دەمێک بوو ئەو گوندە\nتا پشت مل قوڕاوی و کوڵنجە شڕانە، \nئەو خەمە دەست و پل زبرانەی وڵاتم\nبازۆڵەی ئازادی و بۆ هەزار، هەزاران\nسروودی ڕاکردووی شەقامی شارانم لانکە بوون. \nدەمێک بوو چۆڕچووڕەی ئارەقی لاملی\nگەنم و جۆی ماندوویان\nبۆ ڕێچکە ئەستێرەی سەر هەوراز، دەوران دەور، \nبۆ ڕەوە برینی خۆ خۆریش، ئەوان هەر\nنیگایان پلووسکی بەفراوی کاوان و\nئارامییان کاسە دۆی ئەوینی سەر ڕێ بوو. \nدەوران دەور، دەمێک بوو، ئەوانە هەر هەڵمی\nگوڵاوی ڕەنج بوون و ژەم بە ژەم: \nلە گونکی هەژاریی خۆیانیان بۆ کردین بە نان و\nلە شەوی کون کونیی خۆیانیان پیاداین و\nبە ڕیزە درەختی باڵایان سێبەریان بۆ کردین. \nئەو گوندە دەم و چاو خۆڵاوی و پێپەتی و ڕووتانە\nباوەشیان کادان بوو\nقسەیان باسووق و\nمنداڵیان ڕێواس و\nگەورەیان پەل و پۆی دار شاتووی ناو دێ بوون. \nدەوران دەور\nئەوانە هەر پڕمەی ئێستری سەر پلەی\nژێر باری تفەنگی ئێمە بوون. \nدەوران دەور\nئەوان هەر هێلکە بوون، کەشک بوون. \nپێواز بوون بۆ ژیان\nئەوان هەر خڕخاڵ و بازن بوون بۆ شیعر و\nچیرۆک بوون بۆ کوانووی نیشتمان! \n\n***\nدەریاچەی ڕۆژگاری سەردەمێوەک سەرمان لیخن بوو. \nسیاسەت: گایەکی بەلەسەی چاو سووری تووڕە بوو\nهەموومان –مێژوو-مان بە کەللە و قۆچیەوە بەستبوو. \nزریکەی کەروێشکی شیعرمان لە بێشەی تفەنگدا\nوەک خوێنمان لە چڕیی تاوان و تۆڵەدا ون ئەبوو. \nڕێگەکان هەر خۆیان\nپردی سەر خۆیان و\nقۆناغی بەردەمیان سەربڕی! \nسەرچاوە: \nڕووباری\nخۆی ڕاوکرد. \nدارستان: \nداری خۆی\nبە پەنگ کرد! \nدیواری نەفرەت بووین لە کینەی خم خۆرکدا\nڕۆ ئەچووین\nگوڵ گوڵی ئەکوشت و\nشاخ شاخی ئەکوشت و\nهەموویشمان لەوێ بووین! \n- لە بیرتە؟ ئەو ساڵە نەزۆکە\nبە بزنەڕێیەکی بێ ئاوی نیوەڕۆی هاویندا ئەڕۆیشتی\nتفەنگی سەرشانت سێبەری تینوویەتی و\nتابووتی مەرگێکی گەڕۆک بوو. \nبۆ ئێوە، بۆ ئەوان، هەمووشت تارماییی\nترسێکی هەمیشە ئامادەی درێژ و بەرین بوو. \nداروبەرد، ئاژەڵ و باڵدار و هەتاکوو\nبریسکەی چاوانی پشیلەیش لە شەودا، بۆ هەموو، \nنیشانەی بانگدانی مردن و نێو فاقەی کەمین بوو. \nبەشاخی ماندوودا داگەڕای. \n\nچوویتە ناو برینی گوندەوە. \nئەو، کە هات دارهەرمێی سەرتاپا ڕەشپۆش بوو. \nئەو، بۆنی مەرگێکی زۆر تازەی لێ ئەهات. \nژنێ بوو لە مێژووی زامداری شاخ ئەچوو. \nئەو، سەری مێردەکەی لە سنگیا نیشاندای\nئەو، شیری گریاوی ساواکەی بۆ هێنای\nپێی وتی: \n- بۆ هاتووی؟ \nچی ماوە تا بۆی بێن؟ بێژنگی لاشەمان؟ ! \nیان نانی خوێناوی؟ ! \nچی ماوە بۆ هاتووی؟ ! \nتفەنگتان بۆ خۆتان! \nشۆڕشتان بۆ خۆتان! \nکوردستان بۆ خۆتان!!\nچی ماوە؟ بۆ هاتووی؟ ! \nشەڵاڵی شەرمێکی گەرم بووی. ئەو وەختەی وەرچەرخای\nمردبووی! بە هەمان بزنەڕێی تینوودا\nبە هەمان سەرشاخی ماندوودا سەرکەوتی\nلە ملەی پێشتەوە\nباگژەی ڕقاوی، بە هەڵپەی تەپ و تۆز هەڵی کرد\nتەندوورەی گەردەلوول گەیشتە بەردەمت و\nتیا ون بووی! \n\n***\nهەر لێرەیش بوولێڵی دوێنێ بوومن خۆم دیم بە پەلە مێژوو هات، بە خۆی و\nچەند ڕەوە ئەسپەوە –وەک بڵێی ساڵێکی\nون بووبێ و بە دوایدا بگەڕێ –من خۆم دیم\nپەشۆکاو، داستان هات. بە خۆی و چەند ڕەوە برووسکە و\nهەورەوە- وەک بڵێی هەواڵی کوژرانی ئەنکیدۆ\nیان کاوەی بیستبێ. ئەو وەختەی خۆیان کرد بە دەرگای\nزیوینی دەربەندا، هەر هەموو ئەسپەکان، سوارەکان، \nسەرتاپا هەڵمێکی زەڕکەفتیی لە لەشیان هەڵئەستا. \nچیایان شڵەژان، درەخت و تاڤگە و ڕووباریان سەرسام کرد. \nتاریکیی نزاریان شڵەقان. سوارەکان ڕم بوون و\nتا ناو قەد تڵەتڵ ئەسووتان. بەگوێی خۆم گوێم لێ بوو، \nلووتکەکان بەیەک دەنگ بانگیان کرد «وا شێخ هات». \nئەم چرا یاخیانە، سەر و ڕیش پرشنگی ئاڵۆزکاو، بازوویان\nڕووبار و تەوێڵیان ئاوێنەی بناری بەرهەتاو. \nخۆم بینیم بەم هەردوو چاوانە: لە دەفەی شانیاندا\nقوڵەقوڵ ئازادی هەڵئەقوڵی؛ خۆم بینیم: لە وەرد و\nنواڵەی سنگیاندا گوڵاڵە ڕواوە؛ خۆم بینیم بەم هەردوو\nچاوانە: هەر یەکە و ڕۆحی خۆی کردووە بە چەپک و\nچەپکیشیان هەر لەسەر قەڵپۆزی زینەکان داناوە. \nخۆم بینیم: هەر یەکە و دوا قومی مەتارەی سوێندێکی\nقرمزیی لەگەڵ خۆی هێناوە. \nئەسپەکان: ڕەنگاوڕەنگ سپی و ڕەش، بۆر سپی، \nقاوەیی، ئەسپێکیان باڵدار بوو ڕەنگی شین. \nگۆمێ بوو ئەیحیلان. ئەم ئەسپە شینەیان، \nکە باڵی لێک ئەدا بە جارێ ڕەوە ئەسپ کوڕژنیان ئەکرد و\nڕەوەزیش ئەکەوتنە سمکۆڵان. ئەو وەختەی باڵیشی\nجووت ئەکرد، زریانیش وەک شەختە ئەمەیی. \nپێشوازیی لەشکری باوبۆران، پێشوازیی ئەم خێڵی\nئاگر و کڵپەیە، تا درەنگ خایاندی، نیوەشەو لە بەردەم\nئەشکەوتی جاسەنە دابەزین. جڵەوی شۆڕشمان\nلێ گرتن. ماچ، گوڵ و پەپوولە و گەنم بوون ئەبارین. \nهەردوو لا وەک دوو چەم تێکەڵ بووین. هەموومان\nهەر هەمان دەم و چاو. هەموومان ناومان لاس\nهەموومان هەر بە شوێن گوڵەکەی خەزاڵدا ئەگەڕاین. \nزەمانمان گۆڕییەوە هەر یەک بووین، \nخەفەتمان گۆڕییەوەو هەر یەک بووین. \nهەر تەنها پۆشاکی برینمان یەک نەبوو. \nلەو هەرا و زۆنگەدا، خولیام بوو، من «حیلمی» ببینم. \nپرسم کرد. شیعرێ هات: ستوونی، ئاماژەی بۆ کردم\nدوور بە دوور کەپرەکەی نیشاندام. چووم بۆ لای، \nکە من چووم خەریکی نووسینی هاواری ئازارو خەمێکی\nدرێژبوو، بۆ یەکەم لاپەڕەی بانگی هەق، دانیشتم. \nخەمەکەی دامە دەست، لێم وەرگرت، سەیرم کرد\nهەر هەمان هاوارە، هەر هەمان ئازارە، کە ئێمەیش\nهەر ئەمڕۆ دابوومان بە ڕادیۆی ئەم شاخە –ئازاری\nلای ئێمە کوردییەکەی پەتیتر نووسیبوو- پاش تۆزێ\nبردمی چاپخانەی ئاوات و برینی نیشان دام. کە بینیم\nپێکەنیم –چاپەکە پیرێ بوو دەست شکاو پەککەوتە. \n\nمن پێم وت: \nمامۆستا! ببوورە لای ئێمەیش\nهەر هەمان ئاوات و برینە\nئەوەندە، چاپەکەی لای ئێمە تازەیە و\nڕەنگاوڕەنگ ئۆفسێتە!!\n\n***\nئەمە چ کۆڕی سۆزێکی دەروێشانی گڵ و ئاوەدەفی سەرم لێئەدەن و\nئەمکەن بە تەکیەی ئەم عەشقە هەڵقرچاوە. \nئەمە چ باوبۆرانی ساڵێکی شێتگیرە وا\nڕۆژگاری خۆی تێک ئەشکێنێ و شمشێر ئەدا\nلە گەردنی ئەم هەتاوە! \n\n- من قووڵیت بەڕەگم ئەپێوم\nبۆیە وا هەموو جار\nئەگەمە ناو ناخت و\nهەوێنی مێژووت و\nئەڵماسی ناسۆرت دەردێنم. \nمن بەرزیت بە کڵپەم ئەپێوم\nبۆیە وا هەموو جار\nئەگەمە لووتکەت و\nچاوی خۆم لەو باخی بەفرەدا ئەڕوێنم. \nشیعر و من عاشقەوماشقەی\nلە یەکتر ئاڵاوی قەدی تۆین. \nدوو گوڵەئەستێرەین\nهەردووکمان هەر لەسەر بەرماڵی یەک ئەوین\nبەرماڵی یەک ئاسۆ\nبەرماڵی یەک هەور\nئەم نوێژە بارانە پیرۆزەت بۆ ئەکەین. \nتەورێ هات، تەورێ ڕۆی\nبەڵام تۆ هەر سامی ئەم مێژووە چڕە بوویت. \nمەرگێ هات، مەرگێ ڕۆی\nبەڵام تۆ هەر هاژە و هەر لرفەی\nئەم ئاو و ئاگرە بووی. \nئەم سۆزەی تۆ ئاوە. \nئەم دەنگەی تۆ ڕەگە. \nئەم عەشقەی تۆ بەردە! \n\n- ئەو وەرزەی لەوێ بووی تێکەڵی بەرد بووبووی. \nچووبوویتە بیناییی خاکەوە\nبە عیشقا ڕۆچووبووی. \nئەو وەختە پەنجەت و گۆپکەی دار یەک شت بوون. \nتاڵە مووی کاکۆڵت و گژوگیا یەک شت بوون. \nئەو وەختەی تۆ لەناو هەناوی چیادا\nبنج بوویت و ئەتنووسی، \nسکڵ بووی ئەتنووسی، \nئەو دەمە کارێز و شیعری تۆ یەک شت بوون. \nگڕکان و ناخی تۆ یەک شت بوون. \nئەو وەختەی کە وڵات، بە تەنها\nسەرینی بەردێکی ژێر سەری عەشقت بوو، \nشینایی ئارام و سەوزایی ئەم هەموو دنیایە\nلەو قولکەی چیایە\nلە دەنگتا ڕوابوون. \nئەو دەمە تۆ گیانت دەریاچە و\nئەوانیش دار شیعری سەرچۆپی و سەما بوون. \n\n- ئەو وەرزە من تاجی گوڵ هێرۆی\nهۆنراوەی سپیی خۆم، \nکردە سەر چەند خوێنی بە شەوقی\nئەم شاخ و داخانە\n«مەبەستم خوێنێکە\nسەرچاوەی ئەوینمان یەک بووبێ»\nئەو وەرزە.. من ساتێ هەڵمەتی ئەو خوێنەم بینیوە و هیچی تر. \nئەو وەرزە.. من ساتێ سوور بوونی ئەم بەفری ناو دڵەم بینیوە و هیچی تر\nئەو وەرزە.. من ساتێ ئەوینی ئەو خەڵکە و ئەو خوێنەم بینیوە هیچی تر\nوەک شاملوو بۆ ڕووزبە خولیامە\nکە ڕۆژێ، ئیستاکە، سبەینێ، هەتاوی حەقیقەت\nگومانی تەماویی توانەوە\nلەسەر کێو بۆی نووسین\n«کە خوێنێ لەوانە پیاوکوژی خوێنێکی عاشقی تر بووە»\nلەسەرم مەوەستن، دوودڵ نیم ئەوساکە\nئەو تاجەی داگرن و هەر لەگەڵ هەڵبەستما بینێژن! \n\n- لە نێوان وشەی تۆ و کانیدا جودایی نەماوە. \nلەنێوان قەڵەمت و لاسکدا جودایی نەماوە. \nلەنێوان دەروونت و ئاگرا جودایی نەماوە. \nلەنێوان نەفەست و هەوادا جودایی نەماوە. \nتۆ ئیستە، کەنیسمەی، سەر تاشەبەردێکی مێژوویت و\nبە خوێندن بەژنی «با» سوور ئەکەیت. تۆ بە باڵ\nئەبینی و بە چاوت کیشوەری ئەم سۆزە تەی ئەکەیت\nکە گەڵا بکوژرێ ناتوانی دەنووکت کلیل بەی. \nتۆ ملت ژێی خاکە و دەستی ئاو ئەتژەنێ. \nکە ئاوێک کوێر بکرێ ناتوانی پەنجەرەی شەتاوت\nدابخەی. تۆ یاڵی ئەم ئەسپی کەژانەی. کە جوانووی\nشەماڵێک سەربڕن ناتوانی قەت حیلەی سنجرت\nخەفەکەی. \n\nدە هەگبەی بارانی هۆنراوەت بکە شان! \nلە ڕێگەی گوڵەوە بچۆرە ناو خێڵی\nڕووناکی و دەست کەرە گەردنی دارستان. \nدە هەگبەی گۆرانی و گوڵاڵەت هەڵگرە و\nلە ڕێگەی ئاوەوە بچۆرە ناو دەنگی\nخەڵکەوە و سەربدە لە وەرزی سووتان و هەڵقرچان. \n\nهەموو جار بە خوڕڕەم داتئەکرد\nسەرتاپای کەژاوەی ئەو هەموو گوندانەت تەڕ ئەکرد! \n\n- هەنووکە شەو و ڕۆژ گوێ ئەگرم لە لاڵی\nلەلاڵیی ئەستێرە و گوڵەباخ. \nلەلاڵیی دەربەند و دارستان. \nلە کپی و بێدەنگیی کاولاش و خۆڵەمێش. \nهەنووکە من لەگەڵ مێژووی کەڕ ئەدوێم و\nزمانم غەریبی فەرهەنگی خۆیەتی و\nدەنگیشم مەلێکی گرمۆڵەی بێ ئاسمان. \n\nچۆڵ و هۆڵ، پێدەشت و بناری ئەم لەشە دروێنە کراوە\nچۆڵ و هۆڵ، پایتەختی ئەم شیعرە خنکاوە. \nچۆڵ و هۆڵ، وڵاتی ئەم خەونە سووتاوە. \nچۆڵ و هۆڵ، چۆڵ و هۆڵ\nلەم سەری زامەوە هەتاکوو ئەو سەری. \nلەم پەڕی کۆستەوە هەتاکوو ئەوپەڕی. \nتۆ فریا نەکەوتی ئاوەکە بەیتە دەس مەولەوی. \nتۆ فریا نەکەوتی کەوشەکان بۆ نالی دابنێی. \nتۆ فریا نەکەوتی کەوچکێ دەرمان بەیت بە گۆران\nتۆ فریا نەکەوتی و نەکەوتی و نەکەوتی. \nلە جێی خۆت خەزان بووی، بێ ئەوەی هەڵوەرێی. \nلەجێی خۆت هەڵقرچای. بێ ئەوەی بشێوێی. \nلە جێی خۆت بووی بە مۆم. بێ ئەوەی بسوتێی. \n\nبرووسکەیەک.. پەلە نییە.. شیعریش نییە. \n\nبەناوی هەڵەبجە و پێنج هەزار «مانگ»ەوە\nبەناوی مەولەوی و پێنج هەزار گوڵەوە. \nبەناوی گۆران و پێنج هەزار کۆترەوە، \nبۆ زانا بلیمەتەکانی: وڵاتی پوشکین، وڵاتی جاک لەندن. \nوڵاتی بایرۆن، وڵاتی جان دارک، وڵاتی بسمارک. \nوڵاتی گاریباڵدی، وڵاتی ڤان کوخ.. وڵاتی.. وڵاتی.. وڵاتی\n\nسوپاس بۆ ئەو دیارییەی کە بە کۆمەڵ سەرلەبەیانیی ڕۆژی ١٦/٣/١٩٨٨ لە\nڕێگەی بەغداوە بۆ گوڵ و کۆتر و منداڵ و شیعری کوردستانتان ناردبوو. \n\n***\n- ئەم شەوە سوورانە «تارا»ن یانبالیفی خوێناویی ژێر سەری کەژ و کۆ؟ \nئەم هەموو دووکەڵە\nدووکەڵی یەک «مانگ»ی سووتاوە\nیان مێژووی سەرزەمین هەر هەمووی پێکەوە ئەسووتێ\n\n- سەرەتای نیسان بوو، ژنێکی لادێیی\nگوندەکەی بە گڕوکڵپەوە خستبووە ناو دڵی و ڕای ئەکرد\nوەکوو دار، وەکوو بەرد، وەکوو ئاو\nشێت بووبوو: \n«دووکەڵ، دووکەڵ، دووکەڵ..\nڕەنگە خوا سووتابێ و ئەم هەموو دووکەڵە\nلەو هەڵسێ!»\nڕای ئەکرد وای ئەوت. \nئەی دووکەڵی بەژنی دایکم\nلە وەختی نزاکردندا! \nئەی دووکەڵی بەژنی مێژووم\nلەوەختی هەتاو چاندندا! \nتۆ ڕۆحی سەوزی گژوگیا و دارستان و\nکێڵگە فڕیوەکانی ئێمەی بە دەوری\nئەم شاخانەدا خول ئەخۆی. \nتۆ باخ و مەزرا باڵگرتووەکانی ئێمەی\nسەرت ناوە بە بنمیچی تاریکیی کەشکەڵانەوە. \nتۆ گیانی سپیی بێشکە و پنە و بەرماڵ و\nحیکایەتی گوێ ئاگردانی ئێمە بووی\nئەوا ئیستا بە ئاسمانەوە پەرت ئەبی. \nتۆ گیانی سەرخۆشی ڕەزەکانی ئێمەی\nوا قاچت لە دووت نایەن و سەرسم ئەدەی. \nئەی دووکەڵی خەوەکانم! \nتۆ ڕەنگە ڕۆحی قۆشمەی گۆچانەکەی مام بایز و\nتەشیەکەی نەنە ڕێحان بی\nوا لەسەرخۆ هەڵ ئەسووڕێیت و با ئەخۆی. \nئەی دووکەڵی ڕەنجەکانم! \nلەسەر ناوچەوانی گرژی\nئەم ئاسمانە بێباکە چیم بۆ ئەنووسیت؟ ! \nمن ئەتوانم فریای خوێندنەوەی چەند هیوا و\nبەهاری سووتاو بکەوم؟ ! \nمن کێ بکەم بە شایەتی\nئەم هەڵقرچانەی ژیانم؟ ! \n- تۆ زەردەشتێکی سووتاوی\nئەوەتەی هەی گڕ ئەتخوات و هەر گڕ ئەگری\nئەوەتەی هەی ئەم جیهانەیش\nئاسمانێکی کوێر و کەڕە و\nتۆیش بەردەوام هەر دووکەڵی! \n\nهەر هەمان ئەشکەوتی چارەنووس\nیەک زاری قریشکەی وێرانە، \nهەر هەمان کەروێشکی خەونێکی ڕاونراو\nیەک لانەی خەڵتانی شەوەزەنگ. \nهەر هەمان نەقشی سەر\nئەم بەردی مێژووە\nیەک پەیژەی حیکایەت. \nهەر هەمان هەڵمی ژان\nیەک گوڵی گۆرانی. \n- لەسەر ئەم تاوێری ئاواتە، وەستاوی. \nئەزانی جاربەجار ئەلەقێ و وەستاوی. \n«بوەستە! هیوایەک بشڵەقێ\nلە قوللەی چەسپاوی تاریکی چاکترە تیا بژیت»\nئەم پەندە\nدووکەڵی شەرابیی\nئەو هەموو ڕەزانە بۆی نووسیت! \nهەموو جار من کێوێ هاوار و زریکە\nتلاوتل ئەبەم و ئەیخەمە ناو زەریای\nبێدەنگیی دنیاوە.. ناشڵەقێ. \nهەموو جار من سەری بڕراوی ساڵێکم، شارێکم\nهەڵئەگرم ئەیبەمە بەردەمی\nبۆ ئەوەی بپرسێ\nئەم سەرەت لە کوێوە هێناوە؟ ! \nناپرسێ\n- «گاڵۆنێ لە دەنگم بشڵەقێ\nئەم زەریای ویژدانی جیهانەیش\nلەگەڵیا ئەشڵەقێ»\nئەم پەندە\nبەرمیلە نەوتێکی سیاسی بۆی نووسیم! \n\n- هەر لەبەر نەزانیی سوار نییە\nئەم شاخە هەمووجار ئەگلێ. \nدارخورمای خواستراوی سووریا\nلە بەردەقارەمان سوارتر بوو؟ ! \nئەم کێوە بە تەنها و بە سکی برسی هەر\nئەوەندە غار ئەکا! \nبۆ کەللەی حەسارۆست\nلە ئۆراس پووتترە؟ ! \nخۆ مێشە سەگانەیش بە تەنها\nلە ئەسپی ئەم کوردە ناورووکێ؟ ! \nئەم پەندەیش\nگوڵێکی ژێر هەرەس بۆی نووسیم. \n\n- چەندین جار بەو کاجی دەستانەت\nتاریکیت شێلاوە و\nکردووتە بە نانی ڕووناکی\nچەندین جار تینویەتیی چاوانت کردووە بە کانی. \nچەندین جار لە پشتی مەحاڵ و خەونەوە\nتۆ مانگ و ئەستێرەت بە پێروو بۆ خەزاڵ هێناوە. \nچەندین وەرز لە قوڕی شەوەزەنگ\nتۆ خشتی هەتاوت بڕیوە و سەر لەنوێ\nلە زەویی لە تینوان کوێربوودا\nبنیاتی پرشنگی دوو چاوی خۆت ناوە. \n\nلە عومری شاخەوە مشاری زەمانێ نەماوە\nسەر نەکا بە خوێنی مێژووتا\nلە عومری شاخەوە پەیکانی سوڵتانێ نەماوە\nبە نووکی خۆیەوە ئەم سەرە یاخییەت بانەدا\nسوڵتان مرد.. بەرد نەمرد! \nشمشێر مرد.. با نەمرد! \nمنیش نیازمە، ئەم گۆزەیەی سەروملم تێک بەمەوە. \nجارێکی دی بیشێلمەوە، لەبەر ئەوەی ماوەیەکە، \nئاوی خەیاڵی لێ ئەچێ. شیعرەکانم فێنک ناکا و\nوشەیشی پێوە ناوەستێ. منیش نیازمە، گردۆڵکەیەکی\nچەپەکی ناو دەروونم، بکەم بە گۆڕستانی هەموو\nبەرهەمە مردووەکانم. نیازم نییە گۆڕەکانیان\nبۆ هەڵبەستم. یاخود لەسەر کێلەکانیان هیچ\nبنووسم. نیازم وایە ئیتر ئەستێرەی یادگار، لە کلۆری\nهیچ دارێکی زڕی خەڵکا نەشارمەوە. نیازم وایە، \nمن لە ساکۆی ئەم مەڕمەڕی ڕەشی شەوە، پەیژەی\nهەتاو دابتاشم. نیازم وایە بۆ ئەم فڕینە تازانە، \nئاسمانی نوێ، شەقژنی نوێ، بدۆزمەوە. \nنیازم وایە، هەرچی هەڵمی دەربەدەر و ئاوارەیە\nلە شەوێکی ئێجگار ساردا، لە ئاسمانی کوردستاندا\nکۆکەمەوە. دواتر کوورەی هەناوی شیعری\nنالی-یان بۆ دابخەم. هەتا ئەبن بە شەستەباران و تۆف و\nتێکەڵ بە دایکمان ئەبنەوە. \nنیازم وایە خانوویەک بۆ\nشیعری سبەینێ و دواڕۆژم دروست بکەم؛ وێنەی نەبێ. \nبریتۆن بە خەو نەیدیبێ. خانوویەک بێ: \nلەقەدپاڵی شەماڵێکی سەوز و سووردا. \nبەسەر پێدەشتی هەورێکی ئەرخەوانیدا بڕوانێ. \nدیوارەکانی مەڕمەڕی تەم و مژ بن. \nدەرگاکانی لە دار ئەبەنووسی شەو بن. \nهەموو پەنجەرەکانی لە\nئەلەمنیۆمی هەتاو بن. \nبە کۆنکرێتی ساماڵیش بنمیچەکەی داڕێژرابێ. \nمن ئەگەر بێ و لە خانوویەکی وادا بنووسم\nبە زمانی خواییی پەتی شیعر ئەنووسم\nپیتەکانم کلووی بەفر و تەرزە ئەبن. \nوشەکانم گڤەی زریان. \nقەڵەمم باڵی فریشتە و دەفتەریشم شەپۆل ئەبن. \nمن نیازم نییە لە ژێر ئەم ڕەشماڵی\nشیعرانەدا خەیاڵ پیر کەم. \nیان هەر لەژێر یەک سایەدا\nگوڵەکانم پرچی سپی بهۆننەوە. \nڕەنگە دوای یەک چرکەی تر من\nبگوێزمەوە و بڕۆم بچمە وڵاتێکی دیکەی جوانی. \nڕەنگە بچمە ئەپارتمانی «ڕۆمان»ەوە\nیان ناو کەشتیی شانۆیەک و\nیاخود ئەستێرەی تابلۆیەک\nیان هەر ببم، بە «ئاخ»ێکی ناو گۆرانی و\nلە جۆلانەی ئەودا بمرم! \n\n***\nڕشتەیەک پەند و بەردنووس و قسەی نەستەقی ئەمڕۆ کەسەرچاوەیان لە شاخ و خوێن و دووکەڵ و هەرەسەوە هەڵقوڵیوە: \nیەکەم: \nکە ڕەشەبا ڕێی پێ گرتی\nببە بە شاخ. \nکە شەماڵ هات بە پیرتەوە\nببە بە باخ! \n«ئەم قسەیەم لەڕۆژنامەی\nدار بەڕوویەکدا خوێندەوە»\nدووەم: \nلە ئەشکەوتدا\nبەیانییەک کزەبایەکیان زنجیر کرد\nبۆ ئێوارە لە دەربەندا\nکزە با بووبوو بە زریان! \n«ئەم قسەیە لە تەوێڵی\nکێوێکی ڕەش هەڵکۆڵرابوو»\nسێیەم: \nئەوە.. پەڕەسێلکەیە وا ئەفڕێ؟ \nیاخود قیژەی، \nڕەش و سپیی دایکم؟ ! \n«ئەمەیش قسەی منداڵێکی هەڵەبجەیە\nبە نیو دەقیقە پێش ئەوەی\nکەڕ و کوێر بێ»\nچوارەم: \nئاخ خوایە ئاخ! \nکەی سەرێکیش لە کوردستان ئەدەی؟ \n«ئەمەیش قسەی هەموو ڕۆژێکی دایکمە»\nپێنجەم: \nکە عاشق شێت ئەبێ\nبە شیعرەوە ئەیگرێ. \nکە شیعریش شێت ئەبێ\nبە خواوە ئەیگرێ، \nمن عاشقم و من شیعریشم! \n«ئەمە قسەی ڕووبارێکی سەر هەڵگرتووی\nهەندەران بوو»\nشەشەم: \n- چۆن ئەنوێ و\nئەو هەموو خەونانەی کوشتووە؟ ! \n- ئەو ئەنوێ و قەت خەون نابێنی! \n«ئەمەیش گفتوگۆی نەهێنیی\nنێوان دوو مەلی شارێکی کوردستان بوو»\nحەوتەم: \nکورد و خوا لێک ئەچن\nهەردووکیان، بێ‌شەریک، بێکەسن! \n«ئەمەیش قسەی هەڵکۆڵراوی\nسەر دیواری مزگەوتێ بوو»\nهەشتەم: \nکە میوانداریی بەفرت کرد\nمەهێڵە گەرمای بێ\nنەبادا ماڵەکەت ئاو بیبا! \n«ئەم قسەیەم\nلە ئاگرێکی پیرەمێرد بیست»\nنۆیەم: \n⅓ی ڕووبەری هۆنراوەکانم\nلە دارستانی سێدارە و\nپەت پێکهاتوون. \n«ئەمەیش قسەی شاعیرێ بوو\nزۆر کەم ژیا»\nدەیەم: \nمن بۆ خۆم پاچێکم دا لە شاخ\nتووڕە بوو، زریکەی گەیشتە عەرشی خوا\nکەچی «ئەو» بۆ «سەنگەر»\nبە بەرزیی باڵای چەک هەڵیکەند\nگەش بۆوە و پێکەنین لە گیانیا هەڵقوڵا. \n«ئەمەیش قسەی\nشایەتێکی ڕاستگۆی وەختی\nشەڕی نێوان مەزدەکان و ئەهریمەن بوو»\nیانزەهەم: \nئەوەرێم یان ئەڕوێم؟ \nلە نێوان وەرین و ڕواندا\nوەرزێکی دیکەی نوێم. \nنە هەتاو نە سێبەر هیچیان نیم\nخاکێکم تا ئیستە\nبۆ شێوە و ڕەنگ و ڕووم ئەگەڕێم! \n«ئەم قسەیە لەسەر دیواری ئەشکەوتی\nجاسەنە بوو هەڵکەنرابوو»\nدوانزەهەم: \nمن هەرگیز ناهێڵم «قەناعەت»\nسەر بکا بە هەوری شیعرمدا\nبۆ ئەوەی گەر هەزار کەڕەتیش ببارێم\nوا بزانم جارێکە باریوم! \n«ئەم پەندە قەڵەمێ پێی وتم\nتا مردن بارانی خەیاڵی لێ نەبڕا»\nسیانزەهەم: \nنەیاران! \nنازانن من گۆمم؟ \nنازانن هەر بەردێ تێم ئەگرن\nئەوانیش لە بنما ئەبنەوە بە ژووری\nپڕ گەرا بۆ شیعرم؟ ! \n«ئەم قسەیەش تەنها وەرامێکە کە من\nبیدەمەوە و پێشکەشی ئەو بەردانەی کەم»\nچواردەهەم: \nئەی نامۆکان! \nئێمە لە تەختەی سەر ئاوی ئاموون ئەچین\nنوقم نابین و نایشخنکێین! \nبەڵام مشاری شەپۆل و ئەم بڕبەندی کەنارانە\nهێدی.. هێدی وردمان ئەکەن\nئەماندەنە دەس تاریکیی «ئۆقیانووس» و\nتیا ون ئەبین. \n«ئەم قسانەش لەسەر کێلی گۆڕغەریبێ\nهەڵکەندرابوون»."}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "دەربەندی پەپوولە", "poem_title": "III", "poem_description": "١٩٩١/٠١ ستۆکهۆڵم", "poem_text": "لە ئیستە بە دواوە من ئیتر: هەڵەبجەم! لە ئیستە بە دواوە من دەنکە فرمێسکی هەناری\nئەو خەمە گەورەیەم. \nلە ئیستە بە دواوە من باری ئەو سێوەم\nکە ئیتر بار ناکرێ بۆ ئەوێ. \nلە ئیستە بە دواوە من تاڵێ لە ڕیشی\nهۆرەکەی مەولەویم\nلە ئیستە بە دواوە ئەو شەمی شەمانی\nوڵاتمە و من وەلیم. \n\nپێم بڵێن من چی بکەم بۆ ئەوەی گریانی کافوریی\nئەم زەڵمەم لووزەوی کەم نەکات؟ \nپێم بڵێن من چی بکەم بۆ ئەوەی ئەم جوانووە\nسەرکەشەی هەنیسکم ڕام نەبێت؟ \nدە بڵێن من چی بکەم، چی نەکەم؟ بۆ ئەوەی\nخوا بێتە خوارەوە و هیچ نەبێ بۆ تاوێ\nلە پرسەی ئەم «مانگ»ە جوانەدا\nلەگەڵمان دانیشێ؟ ! \nپێم بڵێن من چی بکەم؟ \nپێم بڵێن من\nپێم بڵێن! ..\nپێم..\n- لەم دەشتەدا، چۆن وا لە پڕ ئەم بنجکی زریکانە\nگوڵیان کرد و بوون بە چوالە؟ ! \nلەم دەشتەدا، چۆن وا لەپڕ ئەم گۆرانییە وەریوانە\nڕوانەوە و بوون بە لالە؟ ! \n\nهەڵەبجە-هەنگێکم ئەچمەوە ناو خەونی منداڵیم\nیادگار ئەمژم: \n«زەرد و سوور حەوت ساڵە خەیاڵم\nهاوینە و لەسەربان، نەمامم، پاڵ کەوتووم. \nدرەنگان خۆم ئەکەم بە شوانی ئەستێرە\nفەرەنجیم تریفە و\nتیزماڵکی هەورێکیش گۆچانم. \nمرواریی ئەستێرە ئەژمێرم\nحەز ئەکەم، خۆزگەمە، ئەو گەشەی سەرپەڕیان\nبۆ ناو چیغ داگرم\nوەک تۆپە شینەکەم بیخەمە باخەڵم! \nهەڵەبجە ئەمخاتە سەرشانی بەرزی خۆی\nقاچێکم ئەلەرزێ، خەریکم بکەوم\nبە دەستی چەپ خێرا\nتوند قژی شنروێ ئەرگم و\nدەستی ڕاست هەڵئەبڕم، \n- وەک بەڕۆژ چۆن هەنار\nهەناری «باخی میر» ئەدزم -\nئەمشەویش ئاوەها ئەستێرەی سەرلقی\nئەم باخی ساماڵە دائەگرم. \nوا ئیستە لە چیغدا ئەستێرەم گرتۆتە باوەشم\nلە دەنگی جریوە و جووکەی ئەو، باوکیشم هەڵئەسێ\nدەست ئەبا و ئەستێرە هەڵئەگرێ\nلە نێوان منداڵی و شیعردا دایئەنێ\nلەم لاوە من ماچی ڕوومەتی زیوینیی ئەکەم و\nباوکیشم لەو لاوە\nشیعرێکی لەبەردا ئەنووسێ!»\n\n١٦ی مارت –بەر لە نیوەشەوی ئەم ڕۆژە قرچۆکە\nشازادە هەوایەکی مۆدێرنیزمی شێت\nهەوایەکی دووڕەگ، لە نەسلی چەپ و ڕاستی\nسیاسەتی ئەم دنیا بەستۆکە\nهەوایەکی کەتەی بەئۆکی لەخۆبایی\nبۆنی دەم سیراویی، \nکوت و پڕ هات و کودەتایەکی زەردی\nئەلکترۆنیی بەرپا کرد. \nدەستی بەسەر تەخت و بەختی ئاسماندا گرت. \nبوو بە تاقە فەرمانڕەوای\nئەم مەملەکەتە بەرینەی بەهار. \nڕێ و بانەکانی هەناسەی نێوان\nئاسمان و زەویی بەست. \nتەواوی دەرگاکانی بەهەشتی کڵۆم کرد\nبە دەنگی تێکەڵی ڕۆژهەڵات و ڕۆژئاوا\nبەیاننامەی ژمارە یەکی خۆی خوێندەوە. \nهەر ئەوەندەی لەرینەوەی گەڵایەک و کەمتر، \nهەر ئەوەندەی ترووکەی چاوی ئاوێک و کەمتر، \nهەر ئەوەندەی نووزەی کارژۆلەیەک و کەمتر، \nچی فریشتە و حۆری و پەری و باڵدار و بێ باڵ هەبوو\nکردنی بەمۆم بێ ئەوەی هەڵیانوەرێنێ. \nکردنی بە شووشە بێ ئەوەی بیانشکێنێ\nلە کەنار ئاوی ڕەشی ئەم ڕۆژە کپەدا\nپۆل پۆل کۆترەکان سپی ئەچوونەوە-\nهەر ئەوە بوو نەیانئەگماند. \nلە مەزرا و پاوانە سەوزەکانی ئەم ڕۆژە گێژ و وێژەدا\nئەسپەکان ڕەوە ڕەوە پاڵ کەوتبوون\nهەر ئەوەبوو نەیانئەحیلاند. \nلەبەردەم ئەم هەوا شێتەدا\nکێ ئەتوانێ بە پێوە بوەستێ؟ \nکێ دەستەوەستان نابێ؟ \nهەر لە گاتاکانی زەردەشتەوە\nتا سەرمایەی مارکس\nتا شمشێرەکانی زولفەقار\nڕشانەوە و بڵقیان کرد و خپ بوون. \nئازایەتی، جوامێری، بیروباوەڕی ئاگرین\nلە سەنگەرەکانی خۆیاندا مەیین\nبێ ئەوەی فریای پەلەپیتکەی\nتەقاندنی خۆیان بکەون! \nبۆ ڕۆژی دوایی لە یەکە بە یەکەی کۆڵان و شەقامی\nئەم سنگە خنکاوەی مندا\nلەنێو ماڵانی ئەم سییە داڕزیوانەی مندا\nفڕان فڕانی پەراسۆکانم بوو. \nفڕان فڕانی گۆرانییەکانم بوو. \nمنارەکان دار ئەلەکتریکی ملیان هەڵئەکێشام. \nهەندێ دەستی خۆیشم پەنجەکانی خۆمیان ئەدزی. \nسەیر بوو، ئەو ڕۆژەم قەت قەت لەبیرناچێ: \nلە تاقە ڕاستەشەقامی ئەم لەشە ساردوسڕەدا\nچاوی زەقم بڕیبووە پاسدارێکی ڕیش نوورانی\nبەسەر منی هەڵەبجەوە ئەگریا و\nکەچی خێرا خێرایش دەستی ئەکرد بە گیرفانیدا و\nلە دەنکە مێوژی گلێنەکانی سنە و سابڵاخی ئەخوارد\nئەمە حیکایەتی ١٦ی مارت بوو\nئەمە هاواری خنکاوی ئەم سنگەم بوو. \n\n-وەرچەرخا تاریکیم\nئەم شەوە شەوێکی جیاترە. \nوەرچەرخا ڕووناکیم\nئەم خۆرە خۆرێکی جیاترە. \n\n- لەم دێڕە بەو لاوە\nئاوەڕۆی وشەکان لە دەنگما ئەگۆڕم\nلەم ڕەنگە بەو لاوە\nبافڵی ڕەنگەکان لە چاوما ئەگۆڕم. \n-فەرهەنگم تەنگە تەنگ، هەڵتەقی\nلە بەری ئەشکەنجە و ژواردا\nچوارچێوەی ئەم لەشە پابەندەم\nبۆ ڕۆحی ڕافزیم دەست نادا! \n- هەڵەبجەی حەللاجم چیت بینی؟ ! \n- لەم بەری کەناری گیانمەوە: \nبەهاری ڕمووزن. \nگوڵی دڕ. \nخۆری کوێر. \nبەفری ڕەش. \n«با»ی خنکاو. \nڕووباری زۆر زبر. \nبارانی وشک و ڕەق. \nگڕی سارد. \nخوێنی زەرد. \nهاژەی کەڕ. \nگرمەی لاڵ. چیم بینی؟ ! \nکۆتری ڕق\nغەدری هەق\nتاوانی فریشتە\nمنارەی جەردە و دز. \n- ئەی لەو بەر کەناری گیانتەوە؟ \n- بڵێسەی خۆڵەمێش. \nشۆڕشی مردووەکان. \nلافاوی وشکانی. \nهاواری بێ دەنگی. \nپڕشنگی تاریکی. \nهیوای نائومێدی. \nسەوزایی تینویەتی. \nتێرێتی برسێتی و\nفڕینی کێوانم من بینی! \n-لەم دێڕە بەو لاوە ئاوەڕۆی وشەکان\nلە دەنگما ئەگۆڕم. \nلەم ڕەنگە بەو لاوە بافڵی ڕەنگەکان\nلە چاوما ئەگۆڕم. \n\n***\nهەنووکە دارسێوی شیعرێکم کۆچەریبنج و بێخ وەک پژی سەرلقم بەرەڵڵا\nئەڕۆم و زەویم وا لە پەڕەی دەفتەرما. \nئەڕۆم و ئاسمان و باڵندەم ئەوەتان\nلەسەری بێ‌داڵدە و ناو جانتای سەفەرما. \n\nهیچ پەنا و پاسار و قوژبنی چاوێکم مەگەڕێن\nبۆ گوڵە فرمێسکێ جێ مابێ لەو ناوە\nهی خۆم و هی ئێوەیش هەموویم.. هەر هەمووی\nبە باخ و پەرژین و جۆگەلە و.. بە دڕک و داڵەوە\nلەگەڵ خۆم هێناوە. \nمن ڕەنگە لەوەختی ڕۆیشتندا ئەستێرەی شپرزەم\nبزەیەک یان قاقای شەوێکی بیر چووبێ. \nمن ڕەنگە لەوەختی سەفەردا شڵەژاو\nگیرفانی یادێکم کون بووبێ و لەوێوە\nچەند وردە خۆشییەک کەوتبنە خوارەوە. \nئەشێ من هەناری مێخۆشی نوکتەیەک\nیان کۆنە چاویلکەی شیعرێکم بیر چووبێ\nبەڵام من ئاخر چۆن خەمتانم بیر ئەچێ؟ ! \nهەتاکوو نالی-تان لەلام بێ. \nبەڵام من ئاخر چۆن ئازار و ژانتانم بیر ئەچێ\nهەتاکوو سەیوان تان لەلام بێ. \nمن دەستم خۆی جادەی قیرتاوی غەمێکی درێژە..\nمن سەرم خۆی ئێشە گڵۆڵەی سۆزێکی ئاڵۆزە..\nئیتر چۆن خەمتانم بیر ئەچێ! \n\nبێ کەسیم ڕووت نییە\nتا ئەمرێ پۆشاکی ڕەشتانی بەش ئەکات. \nتینوێتیم بێ کانی و ئاو نییە\nتا ئەمرێ سیروانی چاوتانی بەش ئەکات. \nتەنیاییم بێ دەنگ و کپ نییە\nتا ئەمرێ هاواری ماڵتانی بەش ئەکات. \nدۆزەخم بێ کزەی با نییە\nتا ئەمرێ هەناسەی ساردتانی بەش ئەکات. \nنیشتمان! من ناوت لێ ئەنێم گڵمتکێ\nئەوەندەی لە مشتی شیعرێکما تۆ جێگەت بێتەوە\nواخۆیشم ناو ئەنێم قومێ ئاو\nئەوەندەی لە پێڵووی بەردێکتا\nمن جێگەم بێتەوە. \nلە پێشدا ئەتهێنم ئەتخەمە ناو دەستی سۆزێکم\nهەتاکوو وەک خەونم ورد ئەبی\nدواتریش لە چاڵی چاوانما –هەمووت نا-\nتۆزێکت ڕۆئەکەم. \nلەسەرت ئەوەستم\nهەتاکوو لەڕەنی گوێ خوێنما\nشین ئەبی. \nئەوەستم تۆزێکیش بە سەرتا ئەبارێم یان ئەگریم\nهەتاکوو هەڵئەچێ باڵای سەوز\nدرێژە.. درێژە.. ئەم وەرزی غوربەتە و غەریبیم\nئەوەستم، ئەوەستم، ئەوەستم\nهەتاکو ئەبیتە سنەوبەر. \nگیانەکەم سنەوبەر! \nتۆ ئیستە هی خۆمی\nمن بۆیە ئەمەم کرد\nگەر لێرە من مردم\nبۆم ببی بە تابووت! \n-تەماشات هەر ئەڵێی چۆلەکەی\nترساو و سەرسامی ناو چنگی منداڵی لاسارە. \nهەورێکیت کەڕولاڵ دێی.. ئەچی\nدڵۆپە بارانی زۆر قسەی ناو ناخت\nدیلن و گیر خواردوو؛ ناتوانن داڕژێن.. دابکەن\nتۆ ئیستا کە ئەدوێی\nبە تەنها پەیکەری شەقام و باخچەکان تێت ئەگەن. \nهەمیشە تۆ بۆ خۆت دووکەسی، دووبەشی\nیەکێکیان ئەوەیە کە لێرە\nدوو قاچە و ڕائەکا و\nشوێن سەری ونبووی خۆی کەوتووە. \nئەویتر لەو دوورە ژەرەژی ڕۆحێکە و\nباڵی خۆی بە پرچی دایکتەوە بەستووە. \nهەموو ڕۆژ.. هەموو ڕۆژ.. هەموو ڕۆژ\nتەمومژ خەیاڵتە و\nئاسمانت هەر وەکوو کراسی ئاودامان ئەیپۆشێت. \nهەنگاوت پڕگاڵی جەستەتە و بست بە بست\nخەم بە خەم، زام بە زام\nخەریتەی وێڵ بوونت ئەپێوێت. \nسستەکە زەمینی ژێر قاچی هۆنراوەت\nقیژەیان ڕۆئەچێ. \nدەستی تۆ کلیلی ون بووە\nدەرگاکان سەرابن، هەر ئەڕۆیت\nماشێن و واگۆن و فڕۆکە\nژواری تەنیاییت سوار ئەکەن\nبەستەکی ئەشکەنجەت بار ئەکەن، هەر ئەڕۆیت\nئەم خەون و هیوایە سێبەری درێژی پێش خۆتن. \nسوار ئەبی\nپەنجەرە ئەبێتە\nئاوێنەی هەڵماویی چارەنووس\nبە پەنجە «کوردستان» لەسەر ئەو ئەنووسیت. \nپسۆکە دەزووی چاو\nلەوێوە تەماشای کۆلارەی\nژیانی پچڕاوی خۆت ئەکەیت\nتۆ ئیستا چکچکەی دەراڵی زەمانی و\nلەشەوی غوربەتا دائەدەیت\nبەرەو کوێ ئەڕۆیت و بەرەو کوێ ڕائەکەیت؟ \nهەموو شەو.. هەموو شەو.. هەموو شەو\nڕابوردوو: مۆمێکە پرتەپرت وەک نیگات\nلەگەڵ خۆت ئەیگێڕی. \nڕابوردوو: بەرکاوی خەونێکە زەرد و سوور\nبە پێڵوو ئەیکێڵێ و ئەیکێڵیت\nڕابوردوو: بای وەشتە و لەڕۆحتا هەڵئەکات\nبارانی منداڵی و ڕێژنەی دڵداری و\nپژپژەی گۆرانی و\nنم نمەی جریوەی چاوانی گۆیژەیە و\nسەرتاپای خەمانت تەڕ ئەکات. \nهەموو شەو شارەکەت سەرێکت لێ ئەدا\nبە گوڵی ژاڵەوە شەلەشەل\nخۆی ئەکا بە ژوورتا و ئەوەستێ\nگوڵێکی سەر سنگیت ئەداتێ و\nتۆیش تاڵێ وەنەوشەی ئەوینی نامۆییی ئەدەیتێ. \nهەر شەوەی بەردێکی کۆڵانی دێتە لات. \nهەر جارە و درەختی ماڵێکی باوەشت پیا ئەکات. \nهەر شەوەی باخەڵت پڕ ئەبێ لە بۆنی گەڕەکێ. \nئەڕۆیت و بازنەی سێبەری خەیاڵت\nنانێکی سەرساجی دایکتی لەسەرە\nئەڕۆیت و باوێزەی هەناسەت\nکەروێشکەی دەغڵێکی بناری وڵاتی لەگەڵە. \n خۆڵی دوای بۆردومان، سیماتە و ڕەنگ و ڕووت\nبۆ کوێ چووی تیزماڵکی دووکەڵی گوندێکت لەگەڵە\nگلێنەت ئەزمڕە و ئەڕوانیت. \nدەربەندی سەگرمە و بازیان گوێچکەتن، گوێ ئەگری\nتۆ تەنها بە بەژنی ئازاری سیروانت\nقوڵایی ڕووبار و دەریاچە و\nتا زەریای جیهانیش ئەپێوێت! \n\nزستانە، باڵندەی بەفرینت لە شامە\nشام لەبەر باراندا ئەبینی: \nئاسکێکی چاو شینە\nئەترسێ و ئەلەرزێ و باڕژنی هاواری\nبۆ ئاوی زیندانی و کەلەپچەی مەچەکی درەخت و شەقامە. \nزستانە. هەمووڕۆژ تەنیایت ئەتباتە چایخانەی شەقامێ\nدات ئەنێ. ئەوەندە دانیشتوویت\nغەریبیت بۆن قاوەی کوتراوی گرتووە و ڕۆژانە\nوەڕس بوون، لەبنی دەروونتا وەک خڵتەی فنجانە\nلێرەیش هەر: ئازادی پیاوێکە\nلەسەر مێز بە چرپە ئەدوێت و شەقامی وەردییان\nهەنگاوی ئەژمێرێ و کلیلی ماڵەکەی ئەموستی سوڵتانە. \nلێرەیش هەر ڕووناکی قاچاغە و\nشیعری نێر بەرخێکی خوێناویی ژیانە. \nلێرەیش هەر سێدارەی گوێزان و ملی گوڵ. \nلێرەیش هەر کوێستانی زمانم لە مەنفا ئەمرێت و\nمێژوویشم عەگالێ لەسەری پێچراوە. \nزستانە. تۆ لەو دیو شووشەوە بەتایبەت\nتەماشای ئافرەت و بارانی شام ئەکەیت. \nچەند جوانن، هەردووکیان بۆ شیعرت\nوەک خەون و شمشاڵن. \nلەویاندا تەماشای نامۆییت گوڵ ئەگرێ و\nلەمیاندا یادگار ئەتژەنێ و کات و شوێنی جارانن: \n«زستان بوو، شەوانی تەڕی ئەو، لە دەوری ئاگردان، \nهاڵاوی حیکایەت لە بەژنی ژوورێکی ڕووتەڵە هەڵئەستا. \nمنداڵیم مێوژ بوو. نیشتمان ماڵێکی بچووک بوو. \nچرایەک دیوارکۆ. سێبەری وەک خەمی دایکم و\nشەوقیشی ئاوێنەی ڕوومەتی ئێمە بوو. \nلەو ساوە من، زستان ناو حەوشەی هۆنراوەم، \nپڕ ئەکات لە بەفر و دارچوالەی هەستیشم ئەخاتە\nبەر باران. لەو ساوە من زستان کێڵاومی و\nکردوومی بە کێڵگەی گەنم و جۆی ئێش و ژان»\n\n***\nهەموو جارێ پاڵ ئەکەوی وا هەست ئەکەیتبووی بە تەلەبەردێ لەوێ بۆ جێژوان. \nدائەنیشی وا هەست ئەکەیت\nسەرت تۆپەڵە قوڕێکە لەوێ\nبۆ حەمامۆکێی مناڵان\nکە هەڵئەسیت وا هەست ئەکەیت\nبووی بە پەیژەی بانیژەیەک ئیستە لەوێ. \nوەختێ خەوتی وا هەست ئەکەیت\nبووی بە خەونی داربەڕوویەک ئیستە لەوێ. \nئەی گیانی گیان! \nخۆ ئەم «مانگ»ە سەرگەردانەی خۆشەویستیم\nلە خۆیەوە نەیداوەتە ئەم ساکۆی سکڵی غوربەتە\nخۆ ئەم چەمە سەرکەشەی خەم\nلە خۆیەوە جڵەوی ڕۆخی ئارامی نەپچڕاندوە و\nلە خۆیەوە کوڕژن ناکا بە هاواری\nداگیرساوی شەو و ڕۆژی ئەم غوربەتە. \nئەی گیانی گیان! \nلەسەر ماچی پەلکە گیایەک\nلێوی جۆگەیەکیان بڕیم. \nلەسەر فڕینی شیعرێکم\nهەوریان بە داو بۆ نامەوە\nلەسەر نەڕەی شەپۆلێکم\nتاڤگەیەکیان خنکاندم. \nلەسەر حیلەی لووتکەیەکم\nبنارەکانیان لە مێخ دام. \nئەی گیانی گیان! \nگۆمێ شێت بوو وەختێ لە مانگیان دابڕی. \nمانگیش شێت بوو وەختێ لە هەوریان دابڕی. \nهەوریش شێت بوو وەختێ لە شاخیان دابڕی. \nشاخیش شێت بوو وەختێ لە بەفریان دابڕی. \nبەفریش شێت بوو وەختێ لە عەردیان دابڕی. \nعەردیش شێت بوو وەختێ لە خەڵکیان دابڕی. \nگیانی گیانم\nلە ئیستەیشدا، لە بێشەی ئاسن و شووشە و کۆنکرێتدا\nسوورە کەروێشکێکی کێویی ئەو بناری\nپیرەمەگروونەیە دڵم. لەم نەهاتیی ئەوینەدا\nمن هەر پەریی گڵەزەردەت\nدار ئەستێرەم ئاو ئەدات و گەڵاڕێزانی جریوەم\nئەیپشکوێنێ بنە کۆتەرەکەی سەرم. \nگیانی گیانم. \n\nهەر کە بارانێ ئەبارێ\nڕائەکەم و بۆ چەند ساتێ ئەچمە بەری\nئەڵێم بەشکوو ئەمجارەیان ئەم بارانە\nبۆنی بارانی ئەزمڕ و گۆیژەی لێ بێ! \nئەگەر ڕۆژێ خۆرەتاو بێ\nڕائەکەم و بۆ چەند ساتێ ئەچمە بەری\nئەو لێم ئەداو من چاو نووقاو\nئەڵێم بەشکوو ئەمجارەیان ئەم هەتاوە\nلە هەتاوی بەربەرۆچکەی\nبن گوێسوانەی خۆمان بچێ! \n  ئەگەر جار جار «با» هەڵبکات\nڕائەکەم و بۆ چەند ساتێ ئەچمە بەری\nئەڵێم بەشکوو ئەمجارەیان\nئا ئەم «با»یە\nوەک ڕەشەبای سلەیمانی\nبەپڕتاو بێ و هەڵمبگرێ و\nتۆزێ خۆڵ بکاتە چاوم! \n\nلە دوورەوە هەر کە پۆلێ کچم بینی\nبەرەو ڕوویان پێ هەڵئەگرم\nسەرنج ئەدەم ئەڵێم بەشکوو\nنازێ، شەرمێ، تیلەی چاوێ\nسوور هەڵگەڕانی گۆنایەک\nبمباتەوە بۆلای شەقامی شارەکەم\nوەکوو دوێنێ. \n\nهەر کە بازاڕێکی میللیم هاتە سەر ڕێ\nڕائەکەم و ئەچمە ناوی\nتیا خول ئەخۆم\nئەڵێم بەشکوو هاواری میوەفرۆشێ\nهاواری ماسیفرۆشێ\nهاواری سەوزەفرۆشێ\nلە هاوار و ژاوەژاوی ئێوارانی مەیدانەکە و\nبەرحەوزەکە و\nژێرپردەکەی خۆمان بچێ! \n\nکارتێکی ڕەش و سپی تایبەت بۆ هاوڕێکانم\n\nهاوڕێیان! \nئەم ئێوارەیە منیش دێم. \nلە چایخانە بچکۆلەکە\nکورسییەک بۆ شیعرم دانێن\nنەیدەن بە کەس\nگەر جامانە قۆشمەکەی\nخاڵە ڕەجەب هات پێی بڵێن: \nئەبێ ببووری گیراوە. \nگەر شەپقەکەی ئەحەی میرزا\nبەپەلەپەل ئەویش هات بڵێن: گیراوە. \nمەگەر لە هەولێرەوە میوانێک ئازیز\nزۆر ماندوو بێ و بگاتە جێ\nمەگەر کتێبە یاخییەکەی عەبدولخالق\nوشەی شان و مل خوێناویی\nکە ناتوانێ\nلەبەر ئێشی زامەکانی\nزۆر بەپێوە ڕابوەستێ! \n\n***\nئەی ڕۆژگارە لیخنەکان! کەی ئەبنەوە بە ئاوێنەی\nئەو درەختە دڵدارانەی\nلە بەستێن و کەنارتانا\nسەرتاپایان لە گوڵی تاریکی و قوڕ و\nخۆڵەمێشی سوور گرتووە؟ ! \nچ باهۆزێ سیمای گرژی مێژووتان ڕوون ئەکاتەوە؟ \nچۆن زەوی ئاشت ئەکەنەوە؟ \nئەی ڕۆژگارە لیخنەکان! \nئێوە هاژەتان قریشکەی\nمەزار و کێڵگەی خنکاومانە. \nچەپۆکانی مەوجدانەوەی ڕەشی ئێوە\nپەلەقاژێی ئەستێرەکانی ئێمەیە! \nئەوەتا دار و پەردووی گۆرانیەکانمان، جەژنەکانمان\nبە ئەنجن ئەنجن کراوی ڕائەماڵن. \n\nبە چواردەوری ئەڵقە ئەڵقەی بۆشاییدا\nبە چواردەوری خانە خانەی تەنیاییدا\nچیایەکم سەر هەڵگرتوو\nگوڵێکم شێت\nهەر خول ئەخۆم و خول ئەخۆم. \nوەڕس بوونم بۆ ساتێکیش\nداڵدەی هیچ ئارامێ نادا. \nمن دڵتەنگیم قفڵێکە خوا\nچەند لێی نەوی نەیکردەوە\nوەکوو «مەنسوور» زامانم جێ بەخۆ ناگرن. \nخانوو ویستی دابینم کات.. پەنجەرەیم لێ یاخی کرد. \nشەقام ویستی دابینم کات.. شۆستەکانیم لێ یاخی کرد. \nکورسی ویستی دابینم کات.. خۆمم هەڵکەن\nشاران ویستیان دابینم کەن.. خەمانم باڵیان لێ ڕوا. \nئەی ڕۆحی وێڵ! \nتەنگە بە بەری عەشقی تۆ ئەم نەخشانە. \nنزمە بۆ سووتانی سەرت ئەم ئاسمانە. \nتەمی ئێرەت دا بە خۆتا کورت و کوێر بوون. \nڕیان سارد و\nژانیان کپ و\nپایزانیان بێ فرمێسکی درشتانە. \nئەی ڕۆحی وێڵ! \nژوورێکم هەیە تەنیاییم بەشی ناکات\nتەنیاییم جمەی دێ لە دەنگ\nلە ڕەنگ و بۆن و تامی کۆست. \nئەو کردویێتی بە نەریتێ هەموو شەوێ\nدووسێ هاودەمی دێرینەی\nوەک: هەڵەبجە\nگەلی بازێ\nقەڵادزێ\nپیرەمەگروون\nلەگەڵ خۆیدا\nدێنێتەوە بۆ ئەم ماڵە بچکۆلەیە\nئیتر هەتاکوو بەیانی\nتا کەڵەشێری ئاوایی زامێکی تر ئەقووقێنێ\nیەکە یەکە لەگەڵ بەرد و لەگەڵ دار و\nلەگەڵ گەڵای هەموویاندا\nسەما ئەکا و\nپێئەکەنێ و\nئەگری و\nئەدوێ. \nماڵێکم هەیە تەنیاییم بەشی ناکات\nتەنیاییم قەرەباڵغە و پڕ لە ژاوەی وردە ژانە\nئەو، شەوانە بووە بە خووی\nهەر لەسەر ئەم چرپا تەسکە\nئەبێ لەگەڵ ڕووبارێکدا ڕابکشێ و\nدەست بکاتە ملی گۆمێ\nچرپایش کورتە بۆ قاچەکانی ڕووبار و\nتەنگیشە بۆ لەشی گەورە و پان و پۆڕی گۆمە شینێ\n\nژوورێکم هەیە تەنیاییم بەشی ناکات\nبۆ شپرزەییم بچووکە\nتەنیاییم دۆستی بێ داڵدەی ئێجگار زۆرە\nگەلێ جاریش شەوانە وا ڕێک ئەکەوێ\nتەنیاییم جێی خۆی چۆڵ ئەکا و\nژوورەکەیشی بەجێ دێڵێ\nتا کسپەیەکی غەریبی تازە هاتوو\nلەسەر چرپای ئەو بخەوێ! \n\n- ئەوا ئیستەیش ئەمە یەکەم پایزی دوای\nکۆچی ئەسپەڕەشی تۆیە. \nئەمە یەکەم پایزی دوای هەڵهاتنی نامۆییت و\nئاوابوونی شاخەکانی ڕۆحی تۆیە. \nئەمە یەکەم پایزی دوای\nوێڵ بوونی گەمیەکەی تۆیە. \n\nلە گوێ زەریایت.. چاوەکانت وەک کەلەپۆ. \nبڕیوەتە نەهێنیی ئاو\nسەرت لەناو نامۆییدا بەلەمێکی سەرگەردانە و\nدەستەکانت سەوڵی شکاو. \nوەکوو پایز ئێوارەی تەنیاییت تەڕە و\nیادگاری لێ ئەچۆڕێ و\nخەیاڵیشت زەردەی هەتاو. \n\nلە گوێ زەریایت\nشپرزەیی شەپۆلەکان و وەرینیان لە بەستێندا\nپایزە مێژووی زۆر دوورن و کەفی «کات»ن و\nدێن و لەگەڵ لمی عومری ئەمڕۆ و سبەی\nباوەش ئەکەن بە یەکتردا\nشڵپ و هووڕ حیلەی زەریایە و\nداناسەکنێ چەپۆکانی. \nیاڵی سپی بەدەم «با»وە\nهەڵئەپژێ و دائەڕژێ و زەرد و سوورن تیسکەکانی\n\nلە گوێ زەریایت\nیەکەم جارە ئەم مێژووە شلە ببینی\nیەکەم جارە ئەم سامە شینە ببینی\nیەکەم جارە بۆنی تریفە بکەیت و\nزڕەی ڕەنگەکان ببیسی. \n\nلە گوێ زەریایت\nبەڵام لە هەڵسانەسەرپێی خێرای ئاودا\nدیسان شاخ ئەبینیتەوە\nتۆ بێ «هەڵگورد» شیعرێکی کاکی‌بە‌کاکیت\nنەگزنگت تێدا ئەڕوێ و نە سۆزیشت باڵا ئەکا. \n\nلە گوێ زەریایت\nوردە وردە تەماشات هەنگاو هەڵدێنێ\nخەیاڵت خۆی هەڵئەکات و\nباز ئەدەیتە سەر ئاڤزینێ\nلە ترساندا هەر دوو چاوت ئەنوقێنی و\nمایینی ئاو ئەتفڕێنێ\nئەو وەختەی چاو ئەکەیتەوە خۆت ئەبینی\nلە گوێ ورمێ بووی بە گوڵە نازەنینێ. \n\nلە گوێ زەریایت\nگوێت لە ناڵە و گرمەگرمی سەدەکانە بەیەکدا دێن\nچاوت لە زۆران گرتنی هەتاهەتای عەرد و ئاوە\nچاوت لە غەزەبی خوایە کە هەڵئەچێ\nچاوت لە پاشگەز بوونەوەی گوناهیشە کە دائەچێ! \nچاوت لە کەفەژیلکەی غەریبیی خۆیشتە\nکە کۆچ ئەکات و ون ئەبێ! \n\nئەمە یەکەم پایزی دوای\nوێڵ بوونی گەمیەکەی تۆیە\nئەم پایزە لە پایزی دایکت ناچێ\nئەو پایزێکی بێوەژن، کوختەنشین، چڕ ئەوەرێ\nئەم پایزی ئاڵتوون بەسەر، تەلارنشین\nلە شووشەبەندا ئەوەرێ. \nئەم پایزە لە پایزی دایکت ناچێ\nلێرە هەر دار بەسەر داردا بە خوڕ ئەگری\nلێرە هەر بەرد بەسەر بەردا بەخوڕ ئەگری\nبەڵام لە پایزی دایکتا ئیستە لەوێ\nدار و بەرد و ئاو و خەڵکیش\nهەر هەموویان بە یەکەوە\nبەسەر خاکدا بەخوڕ ئەگرین\nئیستە لەوێ! \n\n- لەکوێوە هاتووی؟ ئەپرسن. \nدیسانەوە هەمان پرسیار ئەبێتەوە بە توتڕکێ و\nخوێن لە دەنگم دێنێتەوە. \nوا بۆ جاری هەزارەمین\nناوی گوڵەکەم ئەهێنم. \nهەیانە وەک ڕۆژێ «با»یەک\nئەمەی دابێ بە گوێیاندا\nلەدوای ساتێک سەرێکی بۆ ئەلەقێنن. \nبەڵام زۆریان لە بێدەنگیدا ئەخنکێن. \nمت ئەبن و ملیان ئەبێ بە نیشانەی سەرسوڕماندن. \nمنیش ئیتر لە حەژمەتا نەخشەیەکی\nوەک سیاسەت چرچ و لۆچ و\nپیس و دڕاو وەکوو ڕەوشتی دەوڵەتان\nلە گیرفانم دەرئەهێنم. \nپەنجە ئەخەمە سەر خۆری لەتوپەتم\n- ئا لێرەوە\nلەناو کەشتیەکەی نووحەوە من هاتووم و\nلە بەفری جوودیدا زاوم\n- «ئێوە خەونی ڕەنگاوڕەنگی\nنێو داستان و ئەفسانەی کۆنە ئەیبینن\nهیواتان تراویلکەیە\nمنیش باوکم نیشتمانی لەناو چاویا هەڵگرتبوو\nئەو، دار خورمای بەندەرێکی\nچاو خەواڵووی باکووری ئەفریقا بوو\nڕۆژێ گەرداوی ئۆقیانووس ڕایفڕاند و\nلە ئۆسلۆدا گیرسایەوە\nلە «باڕ»ێکی وەک ئێرەدا\nشەوێکی سارد وەکوو ئیستا\nدایکمی ناسی. \nمن ناوم مارگریتایە\nباوکم تا مرد\nخەونی وەکوو خەونەکانی تۆی ئەبینیی!»\nئەمە قسەی کیژۆڵەیەکی دووڕەگی مەغریبی بوو. \nشەوێکی سارد، لە «باڕ»ێکی سەر گەرم بووی، \nناو «ئۆسلۆ»دا وای پێ وتم. مێرگێ کوڕ و کچی\nشەنگ بوون. بە دەم کەروێشکەی گۆرانی و مۆسیقاوە\nئەشنانەوە. \nمنیش هەرخۆم و شیعرێکی شەرمنۆکەم\nخۆم و باڵندەی وڕێنەم\nخۆم و دووکەڵی جگەرەم\nلە سووچێکدا یەک یەکترمان ئەخواردەوە. \nکچی دووڕەگ مارگریتا تازە بووە\nبە «مانگ»ی ناو بەفری نەرویج\nتازە بووە بە هەناسەی هەڵماویی ئەم شەقامانە\nبە حەرفێکی ئەم زمانە و\nبە پەڕی مۆسیقای ئەم «باڕ»انە. \nمەغریب نیشتمانی باوکی\nلای ئەو تەنها سێ تارمایین\nسێ تارمایین و هیچی تر..\nبیابانێ، دارخورمایەک و حوشترێ. \nلەو شەوەوە مارگریتا ترسێکی کرد بە سێبەرم\nچرکە بە چرکەی سەعاتی ئەم غوربەتەم ئەژمێرێت و\nبۆ کوێ بڕۆم تەمومژی دێ لەگەڵم. \nلەو باڕەوە مارگریتا گومانێکی تیا ڕۆکردم\nوەکوو خۆرکە لەو ساکەوە\nپەلکەکانی خەونم ئەخوا و\nلەناو بێشەی تاریکیدا\nنائومێدی دائەتاشێ بۆ تابووتی\nمانگەشەوم. \nلەو شەوەوە وا هەست ئەکەم سیمای کچە بچکۆلەکەم\nلەبەر چاوم بۆتە سیمای مارگریتا\nنیگاکانی چوونەتە ناو نیگایەوە\nجۆگەی دەنگی ڕژاوەتە ناو دەنگیەوە\nباخی قژیان هەر یەک باخە و\nڕەنگەکانی هەست و نەستیان بوون بە یەک ڕەنگ. \nلەو شەوەوە وا هەست ئەکەم\nمنیش کچە بچکۆلەکەم\nنامۆیی گەورەی کردووە\nوەکوو دڵۆپە شەونمێ\nتێکەڵ بە «با»ی ئێرە بووە\nلە سەماگەی نیوەشەودا\nسەری لە لەشی ون بووە و\nجاربەجارێ لە باڕێکدا بۆی ئەگەڕێ. \nوا هەست ئەکەم هەموو ڕۆژێ\nتارماییەک دێت بۆ لام و وێنەیەکیم بۆ ئەکێشێ: \nکاڵبوونەوەی یادگاری. \nڕووتانەوەی پەڕوباڵی زمانەکەی. \nهەڵوەرینی خێزانەکەی. \nبیرچوونەوەی خەونی باوکی. \nبۆن نەکردنی هەناسەی نیشتمانی. \nتوانەوەی بەفری گۆرانی و\nحیکایەتی گیانی دایکی. \nلەو شەوەوە وا هەست ئەکەم\nمنیش باوکی مارگریتام\nبووم بە شیعری خەمێکی زەرد\nڕۆژێ لە بەفری مەنفادا ئاوا دەبم! \nئەوسا لە وەرزێکی تردا\nشەوێکی سارد وەکوو ئێستا لە باڕێکدا\nئەویش وەکوو مارگریتا\nباسم ئەکا: \n«باوکم مەلێکی کێوی بوو\nلە شاخەوە باڵی گرت و\nگەیشتە بەفری ئەم قوتبە و\nڕۆژێ لێرە، بەدەم ئاواز خوێندنەوە\nخەونەکانی لەگەڵ خۆیدا ڕەق بوونەوە!»\n\n***\nمێژووم و سەفەر ئەکەم ولەگەڵ خۆمدا شۆڕشەکانم ئەگێڕم\nلە خۆم زیاتر کەس تەماشای خوێنم ناکات. \nدووکەڵم ئەسووڕێمەوە و\nلەگەڵ خۆمدا دێهاتەکانم ئەگێڕم\nلە خۆم زیاتر چاوی کەس ناکزێتەوە\nبەم دووکەڵە. \nلاواندنەوەم ئەخولێمەوە و لەگەڵ خۆمدا\nسێدارەکانم ئەگێڕم\nلە خۆم زیاتر کەس گوێ ناگرێ لەم کۆتەڵە\nچیرۆکم درێژ ئەبمەوە و\nلەگەڵ خۆمدا قرچەقرچی شەقامەکانم ئەگێڕم\nلە خۆم زیاتر کەس بۆنی بۆکڕووز ناکات\nلە خۆم زیاتر لە خۆم\nلە خۆم زیاتر\nلە خۆم..\n\nکوا غوربەت سێبەری داربەڕووی دوورییە؟ \nگەر وایە! ئەم هەموو کڵاوی فرمێسکی بەڕوانە\nچی ئەکەن لەلای من؟ بۆ لێرەن؟ \nبۆ ڕیزیان بۆ سەری قەڵەمم گرتووە؟ \n\nکوا غوربەت ئەستێرەی پەمەیی کۆچ کردووی\nسیوەیلە و نەیبینم؟ کوا وایە؟ \nگەر وایە؟ ئەم هەموو وەنەوشەی خەونانەی\nزێ و نۆڕک\nچین لەناو دەفتەرما ڕواون؟ \nبۆ لێرەن؟ \nبۆ ژووری تەماشام پڕ ئەکەن\nلە بۆنی دوو «بارێ»ی پاش باران؟ \nکوا غوربەت شەوقە بۆ ئاژاوەی ئێوارەی\nمنداڵی گەڕەک و نەیبیستم؟ کوا وایە؟ \nگەر وایە؟ منداڵی ئەم هەموو گەڕەکە\nلە کووچەی ناو دەنگما چی ئەکەن؟ ! \nبۆ لێرەن؟ \nبۆ ساحەی فتبۆڵیان سەرسنگمە و\nگاڵتەیان: تریقەی کاغەزی سپیم و\nشەڕیشیان: «مسوەدە»م؟ \nکوا غوربەت بای بۆنی شارێکە من نەیکەم؟ \nکوا وایە؟ گەر وایە؟ \nئەم بۆنە تێکەڵەی: ڕاڕەوی قەیسەری و\nمەیدانی ماستەکە و گوزەری زین دروو..\nچین کە دێن لە حێلی وشەم و\nلە پوونگەی کاکۆڵم و\nلە چەرمی جانتاکەم؟ ! \nئەی تەنیایی! \nئەی ئەسپی ڕەشی بێزاربوو\nلەجڵەوی ئەم زەمانی بازرە بوونە! \nئەی زایەڵەی کەوە سوورەکەی ناو سنگم\nتۆ کەی ئەوەندە چواردەوری\nجێژوانی ڕازەکانت چۆڵ و هۆڵ بوون؟ \nلەناو لانکەی نیشتماندا\nتۆ هاوڕێی ئەمەکداری لاواندنەوەت\nگەلێ زۆر بوون. \nتۆ کوا لەوێ هەرگیز هەستت\nبە بزر بوونی جریوەی بێداریت و\nخاوبوونەوەی ژێی گینگڵی شەوان ئەکرد؟ \nتۆ کوا لەوێ هەرگیز هەستت\nبە ونبوونی جێ پێی ئاخ و\nسارد بوونەوەی ئاگردانی گریان ئەکرد؟ \nتۆ کوا لەوێ قەت هەناسەت\nبێ دەربەندی هاودەم بووە؟ \nتۆ لەوێ خەمە دراوسێت هێندە هەبوون\nبە پەیژەی وەخت و ناوەختا\nدڵسۆزیتان، سمۆرە بوون\nبۆ لای یەکتر دائەبەزین.. سەر ئەکەوتن. \nبەسەر دیواری مابێندا فرمێسکەکان بازیان ئەدا و\nوەکوو لاولاوی سەر دەرگا و پەنجەرەتان\nماچ ئەڕۆیشت و ماچ ئەخشا و\nلەسەر بان و لە حەوشەدا، وەک تەنافی جلەکانتان\nڕاز و نیازتان تێکەڵ ئەبوون\nئەی تەنیاییم! \nتۆ لێرە ئیستە کەناری\nناو ژانێکی شووشەبەندی ڕەنگاوڕەنگی\nبەم دەنووک و بەو باڵانە\nچۆن ئەتوانی تۆ سنووری شووشە ببڕی؟ \nبۆ کوێ ئەفڕی\nئەی تەنیایی؟ ! \nجیابوونەوەی ئەم باڵانە لەو ئاسمانە\nلەنگەری گیانیان تێکداوم. \nدوور کەوتنەوەی ئەم وشانە لەو گوڵانە\nهەستی بۆنکردنی خاکیان تیا وەراندووم. \nدوورکەوتنەوەی ئەم چاوانە لەو کێوانە\nزنەی سەرنجیان کز کردووم. \nجیابوونەوەی ئەم دەستانە لەو پرچانە\nپەنجەی تەماسیان سڕ کردووم. \nدوورکەوتنەوەی ئەم زمانە لەو تامانە\nئۆخەی چێژیان لەناو دەمدا بزر کردووم. \nجیابوونەوەی ئەم قاچانە لەو ڕێیانە\nناونیشانی زۆر هەواریان تیا ون کردووم. \nجیابوونەوەی ئەم گوێیانە لەو بەستانە\nچەند هاژەیان تیا کەڕ کردووم. \n- نامۆیی چییە؟ لێی پرسیم. \nوەکوو فیشکەی شەمەندەفەری هەزارپێ\nشەو درێژ و ئاخ درێژ و دووکەڵی یادم درێژ بوو. \nشەوقی گڵۆپی زەردباوی کابینەکە\nئەیدا لە تەمی دەروونم\nلەو ساتەدا وام هەست ئەکرد: \nمن دەشتێکی چۆڵ و هۆڵی\nوەکوو ئەو دیو پەنجەرەکەم! \nوەک جانتاکەم شەوگار هەر تەکەتەکی بوو\nخەوی زڕاو بووبوو بە جامێکی مس و\nلەگەڵ هەموو سەرسمێکی ئەو شەوەدا\nلە سەرما ئەزرنگایەوە..\nلەو ساتەدا وام هەست ئەکرد: \nگڵۆپی زەردباو هەر خۆمم\nتەم هەر خۆمم\nهێڵی ئاسنیش هەر خۆمم\nڕێگا خۆم و کۆچ هەر خۆمم. \n\n- نامۆیی چییە؟ لێی پرسیم. \nمەی: ئەستێرکێکی کڵپە بوو\nسەرم تیا نوقم کردبوو. \nخەیاڵی لەرزۆک لانکەم و\nبێ هودەیی ڕایئەژەنیم. \nلەو ساتەدا وام هەست ئەکرد: \nشووشەیەک مەیی ڕژاوم\nشووشەیەک بادەی شکاوم و\nهەر بەتەنها ملەکەمم پێوە ماوە و\nئەم جیهانەیش تووڕی داوم! \n\n- نامۆیی چییە؟ لێی پرسیم. چی پێ بڵێم؟ \nبڵێم: دڵداریی نێوانی خەون و خاکە؟ \nیان هەناسەی گوڵێکە دوور لە باخی خۆی؟ \nیان وێڵبوونی تەماشایە بەدوای یادەکانی خۆیدا؟ ! \nیان تەنیاییە ئەو کاتەی ڕەو ئەکات و\nنیشتمانی لە کۆڵدایە؟ ! \nیان ئاوێنەیە و بۆ سیمای یادێ ئەگری؟ \nچی پێ بڵێم؟ ! بڵێم نانێکی سەرساجە و بیری ئەکەم؟ \nبڵێم بۆنی مێخەکبەند و بۆنی دایکم و\nبۆنی کچانی گەڕەکە و ئیستە نایەن؟ \nبڵێم شێت بوونی ڕێواسە\nدوور لە کەلیخانی وڵات؟ \nبڵێم مەراقی سووری هەناری ئاوارەیە\nبۆ شارەبان؟ ! \nیان سەودای زەرد و سپییە بۆ نێرگز و\nیان شەیدا بوونێکی سەوزە بۆ بەهاران؟ ! \nبڵێم دووریی نێوان من و کورسییەکە\nلە چایخانە بچکۆلەکە؟ ! \nنێوان من و مێزی یانە و ئێوارانی چیمەنەکە؟ ! \nچی پێ بڵێم؟ بڵێم نامۆیی دیوارە؟ \nیان بڵێم عیشقە بۆ قوڕی کۆڵانان و\nبینینەوەی شێتەکانی شارەکەم و\nیان ماچێکی باڵکراوە و ناگاتەوە ئەو هەوارە؟ ! \nمن لە دواییدا پێی ئەڵێم: \nشپرزەیی هێندە باڵی نامۆییمی ڕاکێشاوە\nتۆڕی گلێنەم ڕایەڵی تیشکەکانی\nخاو بۆتەوە و\nلەم دوورەوە وەختێ ئەڕوانمە نیشتمان: \nهەموو یادێ، هەموو شوێنێ\nهەموو خەونێ، لەبەرچاوی یادگارم\nئەبن بە دووان، ئەبن بە سیان\nئەبن بە دە.. ئەبن... \nچیی پێ بڵێم؟ ! \nچیی پێ بڵێم؟ ! \nچی؟ ! \n\n***\nئەمەیش ئەو باڵندەی سترانە سپییەیەکە هەموو شەوێ لە گەرووی بەتەمومژی\nشاعیرێکی سەوداسەرەوە بەرەو\nکازیوەی چاوەکانی خاک باڵ ئەگرێ: \nتا زریان نەبوو بە ئەسپم\nچیا جڵەوی نەگرتم. \nهەتا هەڵۆ باڵەکانی خۆی نەدامێ\nشیعرم نەفڕی. \nهەتا یار نەبوو بە هەنگم\nشانەی هەنگوینم لا نەبوو. \nهەتا شەهیدی وڵاتم\nنەهاتنە ناو باخچەمەوە\nهەڵاڵەم سوور هەڵنەگەڕا. \nتا نامۆییش نەیدام بە دەم\nخەزانەوە\nبەهاری خۆشەویستیم نەدۆزییەوە!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "دەربەندی پەپوولە", "poem_title": "IV", "poem_description": "١٩٩١/٠١ ستۆکهۆڵم", "poem_text": "هەر ئەمشەو درەنگان لە کەنارئەو گۆمە غەمگینەی تەنیشتمان\nئەو کاتەی مانگ سەری وڕی خۆی\nئەخاتە سەر شانی گردۆڵکە و\n«با»یش ئەڕوا بۆ سەمای هێواشی\nهاوینەی لێڕەوار\nهەر ئەمشەو ئەوکاتەی کە لمی\nلەش گەرمی بەستێنیش وەکوو بەرد\nشەکەتە و خەواڵوو\nئەو ساتەی گژوگیا\nبەرامبەر تریفەی حەپەساو\nبەوەنەوز پێڵوویان قورس ئەبێ و\nکەنەفت و ملیان لار! \nهەر ئەمشەو ئەو کاتەی فریشتەی داستان و\nپەرییەکان، لە پەردەی زیوینی کەژاوەی ئاوەوە\nڕووت و قووت دێنە دەر، ئەڵقاوئەڵق دەس ئەگرن\nبەچرپە ئەدوێن و چراوگی ئەوینیان\nئەخەنە سەر زینی شەپۆل و\n«تانجیک»ی نوور ئەدەن\nلەقژی درێژیان. \n\nهەر ئەمشەو ڕێیەکی شین باوی نەهێنیی\nئەمباتە کەناری ئەو گۆمەی تەنیشتمان\nلەشوێنێک نەپندی\nنەپندی وەک جێگەژوانی بەفری خوا و\nبڵێسەی عەشقێکی ئەبەدی\nچەپەک، وەک ژێر کەپرە ساردەکەی\nدەروونی غەریبان\nکڕ، وەکوو سێبەری تەنیایی\nشەوانی غەریبان. \nوەکوو عەشق\nسۆز ئەمبا\nڕەنگە لای برینی بێ‌ناڵەی دارمێوێ\nلا بدا و دامبنێ..\nڕەنگە لای سووتانی بێدەنگی دار بییەک..\nڕەنگە لای هەناوی کۆڵراوی گابەردێ..\n\nچەند ساڵە من لێرە بنچکی\nسەر ژیلەی، چاوەڕێی ئەمشەوەم\nچەند ساڵە من سەرم هەورێکی نەبارە و\nچاوەڕێی هاتنی بارانی ئەم خەوەم. \nمن ئەمشەو: \nمەچەکم و چاوەڕێی پەنجەمم. \nقاچم و چاوەڕێی ڕێگەمم. \nپژوپۆم سەرکۆنەی «با»ی زۆرکرد\nبۆ نەهات؟ تاڤگەی ئەو زەڵمە بۆ نەهات؟ \nنەگەیشت، ئەو هاژەی ئەوینە، نەگەیشت. \nباڵندەی پرسیارم بە دەنووک\nکراسە شینەکەی ساماڵیان کونکون کرد\nبۆ نەهات؟ ئەو کۆتری هەتاوە.. بۆ نەهات؟ \nنەگەیشت؟ ئەو خەمە سەرکەشەم، نەگەیشت؟ \nبۆ نەهات؟ ئەو ڕەزی هۆنراوە سپیانە.. بۆ نەهات؟ \n\nئەو کە هات دڵنیام\nلەگەڵ خۆی نیشتمان ئەهێنێ\nلە قولی مشتیدا کێوان و لە پێڵوی ماندوویدا\nدەریاچە ئەهێنێ. \nئەو کە هات دڵنیام\nئەوینی شارەزوور تەڕ تەڕی کردووە. \nئەو ئیستە سۆزێکە شەڵاڵی غوربەتە و\nبە باڵی چریکەی لەسەر تەم ئەنووسێ و\nتەرزەیە و\nشەختەیە و\nئاگری گرتووە! \nئەو کە هات دڵنیام\nهەر یەکسەر هەواڵی\nدارچوالەی ئاوارەی «زەردیاوا» ئەپرسێ! \nپەرۆشە\nپەرۆشە\nبۆ ئەوەی گەڵایەک فرمێسکی\nدارەکەی شێخ هەباس ببینێ\nسووتاوە بۆ ئەوەی ڕێحانە بسکێکی\nکچێکی سنەیی بۆن بکا و\nشێت بووە بۆ ئەوەی\nلە دەشتی بەرینی دەنگێکدا\nهۆرەیەک ببیسێ. \n\nنازانم! ئەو وەختەی ئەو نوورە بە سامە وەک تیرێژ\nخۆی ئەکات بە شەوی خەڵوەتما، ئەمخاتە تەندوورەی\nپرسیاری خۆیەوە، ئەمخاتە گێژەنی ئەوینی خۆیەوە، گومانم\nپەرت ئەکا، سەرتاپام لە سۆزیا غەرق ئەکا.. من چی بکەم؟ \nچۆن چۆنی چەخماخە و برووسکەی ئەو عەشقە بدوێنم؟ \nبڵێم چی؟ کلیلەی ئاسنیی ئەم دەمە بەستراوە چۆن بەر بێ؟ \nمن چی بکەم؟ بۆ ئەوەی حەسرەتم بە هەتاو بپژێ و وەرینم\nگوڵ دەرکا و بە باڵای ئاسۆدا هەڵزنێ؟ \nدڵنیام کە بینیم\nپەلوپۆی تاریکیی بەرچاوم.. چراخان هەڵئەکەن\nتینوێتیم کارێزی ئەتەقێ و\nمەلوولیم سایەقە ئەکات و\nئاسمانی ڕۆحی ئەو باوەشی پیائەکەن! \n\nنازانم پێشوازیی عاشقێ لە خۆری عاشقان چۆن ئەکرێ؟ \nنازانم پێشوازیی غەریبێ لە مانگی غەریبان چۆن ئەکرێ؟ \nنازانم ئەو وەختەی گەڵایەک\nئەگاتە بەردەمی زریانێ چی ئەڵێ؟ \nیان تاقە دڵۆپێ لە ئەوین\nئەو وەختەی ئەگاتە\nزەریایەک لە ئەوین.. چی ئەڵێ؟ ! \nبەڵێنە درەنگان هەر ئەمشەو لە کەنار\nئەو گۆمە غەمگینەی تەنیشتمان\nدوو قۆڵیی یەکتری ببینین\n«من ئەبێ هەڵکشێم\nبۆ ئەوەی بەرزایی بمناسێ\nمن ئەبێ ڕۆ بچم\nبۆ ئەوەی قوڵایی بمناسێ»\nمن زووتر ئەگەمە لای کەنار\nپێش وەخت، بەچرپە بە ئاو و بەرد ئەڵێم: کێ ئەگات! \nمن زووتر، لەسەر گۆم شیعری خۆم ئەنووسم. \nپێش وەخت، من سەرم وەکوو تاق لێئەدەم\nئارامی شپرزەم لەڕۆخدا ئەڕوێنم. \n\nلە ژووری زەردباوی خەماندا\nجڤینی غەریبان ئەم شەوە\nلە بەردەم شای کۆچ و پیرەکەی موغانی شاخاندا! \nجڤینی گوڵاڵە و خۆڵەمێش\nجڤینی ئاو و گڕ\nجڤینی تیشک و تەم\nجڤینی فرمێسک و نیشتمان ئەم شەوە. \nپێدەشتی زیوینی ڕۆح شوێنە و\nکات لەژێر ڕکێفی عەشقایە و\nچاوی خوا مەشخەڵی ئاسمانی ئەم شەوە. \n\nمن کە چووم بە نیازم لەگەڵ خۆم لە سنگما\nڕۆژنامەی ڕەشەبای خوێناویی دوو سەدەی\nکێوانی بۆ بەرم. \nیادداشتی دووکەڵی زامانی دوو سەدەی\nپێدەشت و بناری بۆ بەرم. \nبەنیازم ئەلبوومی ڕەنگینی ئازار و ژان و سوێی\nقرچان و سووتان و زریکەی\nئاو، گڵ، دار، بەرد، شار، گوند\nئاژەڵ و باڵدار و بێ باڵی\nدوو سەدەی بۆ بەرم! \nبەنیازم وەختێ چووم لەگەڵ خۆم لە چاوما\nبەتایبەت\nئاسمانی خنکاوی هەڵەبجەی بۆ بەرم. \nبەڵێنە هەر ئەمشەو دوو قۆڵی درەنگان\nلە کەنار ئەو گۆمە غەمگینەی تەنیشتمان\nپێک بگەین. \nیەکەم جار: \nئەستێرکی باوەشمان\nپڕ ئەبێ لە خونچەی ماچی سوور\nباڵایشمان ئەبێتە دوو ئاوان. \nهەردووکمان وەک سەرمان\n\nعەشق ئەنێین بە عەشقی یەکەوە\nمێژوومان: داپیرە و\nهۆنراوەیش ئەکەینە ئاگردان. \n\nبەڵێنە هەر ئەمشەو درەنگان دوو قۆڵی\nلە کەنار ئەو گۆمە غەمگینەی تەنیشتمان\nمن و مەلا خدری ئەحمەدی شاوەیسی مکایڵی پێک بگەین: \nپێک بگەین وەکوو دوو پەپوولە\nپایزەی گیرساوەی سەر دڕکێ! \nوەکوو دوو بریسکەی کشانی ئەستێرەی ناو خەونێ. \nوەکوو دوو زەمانی ئاوێتەی یەک کۆچ و ڕەوەندێ. \nوەکوو دوو قەسیدەی گریاوی یەک دیدە. \nوەکوو دوو باڵندەی غەریبی ئاسمانێ. \nبەڵام من ئەزانم ئەو زێیەی\nلە گیانی بێ ئۆقرەی شیعرمدا بۆی ئەبەم\nهەناسەی سوورترە، \nزریکەی بەخوڕتر، \nفرمێسکی درێژترە، \nلە شیوەسوورەکەی سنگی ئەو. \nبەڵام من ئەزانم ئەو بێشەی ژوارەی\nکە ئەیدەم بە کۆڵی سەیوانما و بۆی ئەبەم\nهەنسکی چڕترە\nسێبەری وەیشوومەی کڕتر و\nقوڵپەکەی بەربینی درەختی پڕترە\nلە سارای خاک و خۆڵ. \nبەڵام بۆ شیعری جوان، زرنگەی پاوانە\nقەسیدەی شۆخ و شەنگ\nبۆ کانە پرشنگی هزری ورد، بارانی خەیاڵ و\nبریقەی هەستی تەڕ\nپێی ئەڵێم: \nبێگومان.. سەروەرم! .. بێگومان\nوشەی تۆ قووڵترە\nحەرفی تۆ گەشترە\nدەنگی تۆ پڕترە.. بێ دەعوام، پەتکیش نیم! . \nپێی ئەڵێم: \nگەورەی من! \nپێم ناڵێی ئەو هەودای گزنگی چاوانەت\nچۆن ئەکەیت بە دەرزیی حەرفەوە\nبۆ ئەوەی خەم بدروویت\nبەباڵای حەبیبە و عیشقەوە؟ ! \nپێی ئەڵێم: \nبە گەڵا تەقەڵی پایزان\nچۆن هەور دائەدرووی\nبە شانی غوربەتدا و چۆن فرمێسک ئەڕوێنی و\n هەواری بروسکەت چۆن خستە سەرتەوە؟ ! \nپێم ناڵێی، سەروەرم! ئەو سڕڕەم پێ ناڵێی\nئەسپی «با»ی زمانت چۆن ڕام کرد؟ \nلە کوێوە چوویتە ناو دڵۆپی باران و\nچۆن توانیت بە تیشکا هەڵگەڕێی؟ ! \nچۆن توانیت؟ \nسەرچنار، بەکرەجۆ، خاک و خۆڵ، \nخانەقا، هەر هەمووی لە زامی هیجرانت\nبار کەیت و ئەو زامەیش\nبخەیتە خوێناوی تانجەرۆی دڵتەوە؟ \nچۆن توانیت بە جومگە و بڕبڕەی شیعرێکی لانەواز\nپردەکەی سەرشەقام دروست کەیت؟ \nچۆن توانیت دەروونت بەدەمی هیلالی لاوازت\nهەڵکەنی و دارەکەی پیرمەسوور لە ناویا بنێژیت؟ ! \n\nپێی ئەڵێم: گەورەی من! \nچۆن توانیت بە تاڵە زوڵفێکی حەبیبە\nگردۆڵکەی ژانی خۆت لە قەدی شەوانی تەنیایی\nشەتەک دەیت؟ \nچۆن توانیت بێ سەوڵی دوودەستی نیشتمان\nبە گەمیەی نێو مەوجی گەرداوی غەریبی\nئەم ڕێگای نەهاتە وا تەی کەی؟ ! \nپێی ئەڵێم: سەروەرم! من وەکوو بزانم\nئەو خاکەی کە ژانت تیا پشکووت\nبەرکاوی تینویەتی عەشقێکی بەپیت بوو\nمن وەکوو بزانم\nتۆ شەوت بۆ گریەی چاوانت قۆرغ کرد. \nسووتایت و ئەوساکە کازیوەت\nگوڵ شیعری خۆری گرت! \n\nهەر ئەم شەو درەنگان دوو قۆڵی\nلە کەنار ئەو گۆمە غەمگینەی تەنیشتمان\nیەکتری ئەبینین\nجڤینی غەریبان ئەم شەوە\nسووتانی غەریبان ئەم شەوە\nئەو وەختەی ئەگاتە بەردەمم\nئەو ئاوە و من داربی و کڕنووشی بۆ ئەبەم. \nئەیبینم: چڵێکی دارەکەی پیرمەسوور\nگۆچانی دەسێتی. \nئەیبینم: ڕێ ئەکا و دوو سێ پۆل چۆلەکەی «کانی با»\nبەدەوری دەغڵەکەی ئەو سەروڕیشەدا خول ئەخۆن. \nئەیبینم دووراو دوور ئەیبینم! \nپەڵەیەک گوڵجاری گوندەکەی ماڵیاوا\nسەرپێچی سەرێتی. \nئەیبینم: ئەڕوات و تانجەرۆ ئەم قاچی و\nشیوەسوور قاچەکەی ترێتی. \nشانومل دەوەنی لای «تەکیە»ن؟ ! \nیان مۆم و ژێرپیاڵەی حوجرەکەی\nمزگەوتی سەی حەسەن؟ \nئەو پەنجەی دەستانە پەلکە گیای\nلەرزیوی گوێ زەڵمن؟ ! \nیان هەنگی نێو شانەی قەسیدەن؟ ! \nئەوەندەم پێ ئەکرێ هەر کە هات\nتریفەی بۆ بکەم بە فەرش و\nلەبەر پێی سیروانیا ڕای بخەم. \nئەوەندەم پێ ئەکرێ\nلە دوودی هەناسەی درەختی عەلەم دار\nوەک لاکێش\nپارچەیەک لە دووکەڵ ببڕم و ئەستێرەی\nئەم دڵەی پێوە کەم بۆ ئەوەی بۆی بکەم\nبە ئاڵای پێشوازیی ورشەدار. \nپێش ئەوەی ئەو بگات من دێنم\nلە هیلال، کەژاوە و لە گریان، ئەسپێکی حیلەدار\nزین ئەکەم؛ سووتانم سوار ئەکەم\nتا بە غار خۆی بکات\nبە گەلیی ئەو کۆچی بەفرەدا و\nدووراو دوور بڕوانم، پێش ئەوەی ئەو بگات\nبزانم چۆن ئەبم بە هەڵم و\nچۆن ئەبم بە قەترەی ئارەقی\nسەرگۆنەی شیعرێکی دوور وڵات. \nهەر کە هات پێی ئەڵێم: سەروەرم! بۆ پرسیت؟ \n«زارم وەکوو هیلال و نەحیفم وەکوو خەیاڵ\nئایا بەزاردا دێمەوە و بە دڵدا دەکەم عوبوور؟ !»\nپێی ئەڵێم: \nقوربان خۆت دارشاتووی وشەیت و\nخۆت باڵی دەنووکی گۆرانی و\nیەکەمین جۆلانەی «هیلال»ی هەڵبەستی\nهەر خۆیشت شمشاڵی لالێوی کەژان و\nهەر خۆیشت ئاوێنەی «با»ی سەوزی پێدەشتی. \nپێی ئەڵێم: \nگەورەم! تۆ\nلەدوای خۆت بۆ ئێمە\nمیراتی خەمێکت بەجێ هێشت\nبەردەوام بە هاژە و کەف چڕین، وەک زەڵم و\nکەڵەگەت، وەک هێرۆی قژ سووری\nگوێ زامی تانجەرۆ! \nبەڵێنە هەر ئەم شەو درەنگان لە کەنار\nئەو گۆمە غەمگینەی تەنیشتمان دوو قۆڵی\nیەکتری ببینین! \nهەر ئەم شەو، من، نالی، حەزرەتی غەریبان ئەبینم. \nئەو، شەوە لە گزنگ موتوربە کراوە ئەبینم. \nئەو، کێوە کۆچەرە ئەبینم. \nئەو، بەفرە فەرەنجی لەبەرە ئەبینم. \nهاوینە و لە ماڵی پایزدا جڤینی غەریبانە ئەم شەوە. \nلە کوێوە داربەڕووی لانەواز\nڕەگ ئەدا بە کۆڵیا و ئەگاتە ئەم ناوە؟ \nلەکوێیە پرشنگی دەربەدەر؟ \nلەکوێیە ڕووباری ئاوارە؟ \nئەستەمبووڵ، لانکەیە بۆ هەتاو؟ \nئیستگەیە بۆ خەونی غەریبان؟ \nیان تۆڕە بۆ مانگ و چەقۆیە بۆ ملی ئەستێران؟ \nئەستەمبووڵ دەروازەی بارانە؟ \nیان شاری کوللەیە و شمشێری دەس سوڵتان؟ \nئەستەمبووڵ سروەیە؟ ! ئارامە؟ ! هەتوانە؟ ! \nیان خوێیە بۆ زامی گەڕیدەی عاشقان؟ ! \nلەوێوە نالی دێ و شارەزوور لەگەڵ خۆی ئەهێنێ\nلەوێوە قەقنەسی ئەو خەمە باڵ ئەگرێ و هەڵ ئەفڕێ و ئەسووتێ! \nئای عەشقی داروبەرد، وای عەشقی خاک و خۆڵ! \nڕۆژ نییە ئەو نەبێ بەمێرگی خەونێک و\nوڵاتیش بە جوانووی غارکەری نواڵەی سەرسنگی! \nئای عەشقی ئاو و گڵ، وای عەشقی گژوگیا و لق و چڵ! \nڕۆژ نییە ئەو نەبێ بەکانیی یادێک و\nوڵاتیش بە قاسپەی کازیوەی نێو دەنگی. \nئای عەشقی مەڵکەندی، وای عەشقی کانێسکان\nشەو نییە ئەو نەبێ بە چیغی سەربانێ و\nشارەکەی بە «مانگ»ی وەریوی هاوینی خەیاڵی. \n\nبەڵێنە هەر ئەم شەو درەنگان دوو قۆڵی\nلە کەنار ئەو گۆمە غەمگینەی تەنیشتمان یەکتری ببینین\nتا ئەودێت، تا ئەگات\nمن ژاڵەی تەماشام لە سیلەی\nهەر دێڕە شیعرێکی غەریبدا ئەنێژم. \nهێڵ بە هێڵ\nهەناوم بە قەڵەم ئەکێڵم\nئازارم چووز ئەکەم لە تیشک و\nسەریشم پڕ ئەکەم لە باران. \nتا ئەو دێت، تا ئەگات\nمن چرای دیوارکۆی ملی خۆم\nلە حوجرەی «تەکیە»دا هەڵ ئەکەم. \nزرێبار ئەهێنمە ڕۆحمەوە و\nبە ژێی ئاو کەناری تەنیاییم وەکوو تار لێ ئەدەم. \nتا ئەو دێت، تا ئەگات\nمن ئەبم بە پەیکی شارەزا و بە –بادی خۆش مروور-\nلەسووتووی هۆرەکەی هاواری شارەزوور\nبە دیدەم مێژوویەک ئەشێلم، ئەیشێلم\nتا ئەیکەم بە سەری بڕڕاوی «سالم» و\nبۆی ئەبەم! \nبەڵێنە هەر ئەم شەو درەنگان\nلە کەنار ئەو گۆمە غەمگینەی تەنیشتمان\nدوو قۆڵیی پێک بگەین: \nئەزانم هەر کە هات وەک ئەسپی بوولەرە\nئاپوورەی پرسیاری چون پڕمە و سمکۆڵ و چەپۆکان ئەخرۆشێ. \nچون ژانی خەزان و هەڵوەدای زریانی بێ‌داڵدە و بێ‌پەنا\nهەناسەی ئەو سینە شەقارە لە مەنفام ئەورووژێ\nئەزانم هەر کە هات\nئەو ئەبێ بە حیلەی سۆراخ و\nبڵێسەی ئەداتە چوار ناڵە و\nتەپوتۆز لە دەشتی ئەم سیما خۆڵینەم هەڵئەسێ\nئەپرسێ و ئەپرسێ.. ئەپرسێ\nئەمجارە، ئەو بەردی کۆڵانی یادێک و\nئەو داری نێو خەونی باخێکی وڵاتی گوڵ عومەر\nنامێنێ هەواڵی نەپرسێ\nئەمجارە ئەو باڵای قەسیدەی نیشانەی پرسیارە و\nلەو پەڕی هەر بستە سۆزێکی هەواڵدا\nچاو لە ڕێ دایئەنێ! \nئەمجارە سالمی ناو زوڵمەت\nیەک گەمیەی چارۆگە سووتاوی شەو نییە. \nئەمجارە «سالم»ی هاوڕێی جێنیشتەی دۆزەخ و\nهۆنراوەی داپڵۆخاو، زوخاڵە وشەی شار، \nقەڵەمی باڵکراو، ڕێچکەن و کاروانی دووکەڵ و\nسێبەری پەرت پەرتی وەیشوومەن. \nئەمجارە –نارەوەن- بەتەنیا\nپەنجەرەی حوجرەکەی خانەقا بۆی ناگری\nئەمجارە هەر پردی سەرشەقام\nبڕبڕەی پشتێکی شکاوی گۆرانیی شار نییە. \nبە تەنیا «کانی با» ئاخێکی گرمۆڵە و\nسەرچنار مراویی خنکاو و\nبە تەنیا حەبیبەیش یار نییە. \nکە گەیشت پێی ئەڵێم: سەروەرم! \nسەرکردەی لەشکری خەم و داخ! \nمەترسە لە دوای تۆیش سوپاکەی خەمانمان\nبەهێزە و سەرکەوتوو، \nلەدوای تۆیش نەشکاوین، بۆ بشکێین؟ ! \nکە شادی ئەوندە لاواز بێ و ترسنۆک\nبۆ بشکێین؟ ! \nکە خۆشی هێندە زوو\nلەبەردەم هێرشی کۆستماندا ببەزێ! \n\n***\nمن دەمێک بوو، وێنەکێشی خولیای سۆفیم، بەرامبەری ئەو ئاسۆیەڕاوەستابوو. من دەمێک بوو جووڵەی پەنجەم\nبووبوون بە هێڵی باڵای ئەو. تروکەی چاو: \nبە نوختەی سەر تەوێڵی ئەو، هەناسەکانم: \nبۆشایی و ئازارەکانم ڕووناکی و شەوقم سێبەر. \nمن ئیستاکە وشەم لەناو دەفری شیعرا ئەگرمەوە، \nخەون و سروشت و ڕەنگ و دەنگ تێکەڵ ئەکەم. \nوێنەی نالی وا ئەکێشم: \nسیمایەکی بەزەڕکەفتی ئەشکەنجە و داخ درەوشاوە\nیان گردە تەمێکی تێکەڵ بە زەردەپەڕی ئێواران. \nدوو چاوی ڕوون: لە بنیاندا چەوی خەیاڵ تروسکەی دێ؛ \nدوو گۆی ورشەدارن لەناو دوو کالانەی قووڵ و ماتدا\nبزاڤیان تیژ و بێ‌ئۆقرە..\nبە سەریانەوە دوو برۆی تەنک، پەیوەست\nبەردە نوێژی تەوێڵێکیان هەڵگرتووە\nکە باران و گوڵ و شیعر\nنوێژی لەسەر دائەبەستن. \nدوو ڕوومەتی پڕ لە دێراو\nبە «جووت»ی ساڵ ڕێ ڕێ بوون و\nکەوتوونە بەر چڕیی سێبەر. \nکەپوویەکی بەقۆرت، تووڕە. \nدەم و لێوێک وەک هەمیشە ئامادە بێ\nماچی خۆشەویستی بکات. \nڕەنگی قژی: تاریک وڕوون. \nدەست و پەنجەی بچووک بچووک منداڵانە. \nدەنگی: هێور.. وەختێ ئەدوێ\nدەستیش ئەبن بە جۆلانە و بە پاڵەکانی ئاخاوتن\nدێن و ئەچن. \nکە شیعر ئەخوێنێتەوە، لە گەڵیا ئەچەمێتەوە\nوەکوو سوجدە بۆ زمانی کوردیی بەرێ وایە. \nپالیک و ڕیشی تێکەڵاو\nسنووریان زەردیی دووکەڵە. \nدەمارەکانی پشتی دەست\nوەک جۆگەلەی باریک و شینی سەر نەخشەن. \nلە زۆر کەس باڵای کورتترە. \nبەڵێنە هەر ئەم شەو دووقۆڵی درەنگان\nلە کەنار ئەو گۆمە غەمگینەی تەنیشتمان\nیەکتری ببینین: \nهەر لە دوای گەیشتن..\nئەو ساتەی کە دەستم ئەخەمە ناو دەستی غوربەتی\nدە شمشاڵ پەنجەمن و نامۆیی هەردووکمان ئەژەنن. \nئەو ساتەی هەواری ڕیشەکەی ماچ ئەکەم\nدوو لێوم کەناری کانین و وڵ ئەگرن. \nئەو ساتەی کە چاوم ئەبڕمە نێو چاوی هیجرەتی\nفرمێسکم پەپوولەی سپین و لە زەردەی ڕوخساریا هەڵئەفڕن. \nئەو ساتەی کە پرژە و تنۆکی دووانی لێم ئەدا\nقاقڕ وڕووتەنیی بیستنم\nبە ئاوی دەنگەکەی شین ئەبن، \nئەو ساتەی پێی ئەڵێم: سەروەرم! \nلە ئاوی پرشنگتا غەرقم کە\nبۆ ئەوەی لە قووڵیی سۆزتەوە\nبگەمە ناخی خوا و\nئەم تەمی گومانە لەسەرچاو لابەرم. \nپێی ئەڵێم: سەروەرم! \nتۆ نووری تەوێڵی وڵات بووی گەیشتی\nئەوەتا من لێرە چوار وەرزە تەنیایی\nبە بێڵی تاریکی ئەمکێڵێ\nتەماشا! زەمانی وەڕس بوون خەریکە\nبە دەنووک هەناوم کون بکا و ئارامم هەڵکۆڵێ. \nسەروەرم! من ئیستا بۆ گیانم تیرێژێ\nپەنجەرەی ئەزمڕم لێت ئەوێ. \nمەهێڵە ئەم هەوای ناسۆرە\nڕەنگ و بۆی هۆنراوەم بەرێت و\nمەهێڵە لاوکم هەڵوەرێ! \nسەروەرم! من ئیستە لەم دوورە\nکەوێکی کەسیرەم\nبۆ چینەی گۆرانیم\nبۆ باڵی دڵداریم.. سەروەرم! \nمن مشتێ لە خۆڵی سەیوان و\nکاسەیەک بارانی سەر گۆیژەم لێت ئەوێ. \n\nبەڵێنە هەر ئەم شەو درەنگان لە کەنار\nئەو گۆمە غەمگینەی تەنیشتمان\nدوو قۆڵی یەکتری ببینین\nئەزانم هەر کە هات.. پێم ئەڵێ: \n-ئەستەمووڵ دەشتی خوێ و\nبرینم ڕێبواری پێپەتیی سەر ئەوە\nمن گەڵا ئاخێکی وەریوم\nڕەشەبای مەوسیمی فیراقیش هەر ئەمبا و\nئاشییان بە تەنها قەڵەمی بێ خەوە! \nڕەفیقان! بەڵام ئەز هەتاکوو\nئەم ئاشی غوربەت و حەسرەتە بمهاڕێ\nخەیاڵی حوزوری لای ئێوەم وردترە. \nئەم بادەی بەهەشتی سوراحیی گەردنەم\nتا هیجرەت کۆنی کات\nبۆ نەسلی قەسیدەی داهاتووم\nنۆشینی خۆشترە. \nعەزیزان! لە کوێ بم\nتانجەرۆ ئاوێنەی پێش بووکی بەیازمە و\nچاوانی حەبیبەیش کەوسەرمە! \nلێی ئەچمەوە پێشەوە و ئەپرسم: \n-سەروەرم! \nکەی شیعر بە سەرتا ئەبارێ و\nئازارت تەڕ ئەکات؟ \n- ئەو فەسڵەی کە عیشق ئەبێتە ئاسمانم\nئەو دەمەی کە سەرم\nچەخماخە ئەدات و\nژان ئەبێ بە هەورم. \n-سەروەرم! ئەی بادی خۆش مروور هاتەوە؟ \nتەتەری ئەو خۆزە عەوداڵە چی ئەڵێ؟ \nئەو پەیکە لە کوێیە؟ \nدیدەنی خاک و خۆڵ کەی ئەکەیت؟ \n-ئەویش وەک کۆترەکەم\nوەک خەونی ژوورەکەم\nوەک دەنگی سالمی هاوڕێم\nلەوێیە و عاسییە\nتەتەری ڕۆحەکەم! \nبەڵام من ئەمجارە لەسەر ئەو ناوەستم ئەچمەوە. \nبەهارێ ئەچمەوە، کە سیروان وەکوو من\nئارامی هەڵئەستێ. مەوسیمێ کە خونچە\nوەک پەنجەم، قەسیدەی پشکووتن\nبۆ لێوی حەبیبە و شارەزوور ئەنووسێ. \nئەو دەمەی هەڵەبجەی کەژاوە\nبەسواری ئەسپەکەی مەولەوی\nسەوزتر دێتەوە ناومان و ئەو دەمەی\nکە «گوڵان» لە ماچی هەتاودا غەرق ئەبێ. \nسێ کوچکەی سەفەری بارانین سێ قۆڵیین\nمەولانە و حاجی و من\nبڕیارە ئەمجارە پێکەوە بگەینە ساراکەی وڵات و\nپێکەوەیش لەسەر خەم دابکەین! \n- ئەی باشە سەروەرم! کەی هاتی؟ چۆن هاتی؟ \nسالمت نەبینی\nپێش ئەوەی کۆچ بکەیت؟ ! \n- لەبیرمە ئەو سوبحی پایزەی کۆچم کرد\nمنیش وەک نارەوەن ئەوەریم. \nبەیانیم غورووبی وەسڵم بوو\nئاگر بووم لە سەرمای فیراقدا ئەلەرزیم\nبەڕێوە کوڵوکۆم بردە لای\nسالمی نەسیمی شارەکەم\nگریانم ماچی کرد، خەزانم باوەشی پێدا کرد\nلە بیرمە پێی وتم: ڕەفیقی ڕۆحەکەم! \nوێڵاشی تەنیاییم\nبەم وەرزی ناوەختەی چاوڕێزان بەرەو کوێ؟ \nبەرەو کوێ چاوەکەم؟ \nڕووی ژیلەی خۆم تێکرد: \n«ئازیزی ئازیزان! \nچارەنووس ڕێبواری ڕێی هات و نەهاتە و\nنازانم هودهودی ئەم ڕۆحەم\nبەرەو کوێ ئەفڕێت و کام کونجی غەریبی\nئەبێتە هێلانەم. \nنازانم؛ مەوجێکم سەری خۆم لە خۆڵدا هەڵ ئەگرم. \nشیعرێکم تلاوتل ئەڕۆم و درەختم باڵ ئەگرم. \nسالمی هەناسەم! ئەرجوی من هێندەیە: \nکە جارجار ئەستێرەی کشاوی یادی من\nلە خەونی قەسیدەی جوانتانا ببینن»\nئەوەندە و ڕۆیشتم و لەو لای وەیس بەو لاوە\nبۆ دواجار ئاوڕم لە چاوی جێماوم دایەوە\nئاوڕێ لەو ساوە: شەوگاری هیجرەتم\nگۆچانی تاریکیی دایە دەست غوربەتم. \nلێرەدا پێی ئەڵێم: گەورەی من! ڕێم ئەدەی تا منیش\nئەو شیعرنامەیەی کە دابووم بە هەمان –باد-ی تۆ، بە هەمان\nپەیکی تۆ، تا بیبات بۆ چەندان سالمی شارەکەم\nشارەکەت، نیشانی تۆیشی بەم؟ ڕێم ئەدەی.. گوێت لێ بێ؟ \nبەڵام من سەروەرم! ئەزانم کە گوێی تۆ، چاوی تۆ، \nنائاشنان بە زەنگ و بە وێنەی زایەڵە و تان و پۆی\nئەم جۆرە شیعرانە! وتت چی.. سەروەرم؟ دڵنیام ئەو ئەڵێ: \n«ناسکبێ و خەیاڵی تیا بفڕێ.. حەز ئەکەم گوێم لێ بێ». \n\nسالمەکانی وڵاتی خەندەی گریاو! \nئەی کەشتیەکانی نێو تۆفان! \nهاوڕێیان! \nلە بەندەری تەمومژی ئەم کۆچەوە\nکە شەوتانی بە ئەستێرە و شیعر و زام و\nچیرۆکەوە کردۆتە کۆڵ..\nلەم بەندەری غوربەتەوە ئەتانبینم: \nلە نێرینەی زەریایەکی ترسا\nلەگەڵ نێرە نەهەنگێکی شێتا\nکە مێژووی لیخن کردووە و\nئێسکی خۆرەتاو ئەکرۆژێ و\nجوانی ئەخوا..\nئەتانبینم: هێشتا لەسەر تەوقی سەری\nوەکوو چاوتان، وشەتان پریشک ئەهاوێ و\nدەنگتان گڤەی هەڵکردنی هەر پێ ماوە. \nئەتانبینم: چرای ستوونی قەڵەمتان وەک گەردنتان\nگەش ئەسووتێ و\nچارۆگەی هیوای سپیتان نەژاکاوە. \nئەی کەشتیەکانی نێو تۆفان! \nلەم بەندەرە لمینەوە\nکە ڕووناکیی ئازارتانی تنۆک تنۆک هەڵمژیوە\nئەتانبینین: حووتی تۆفان بەدەم باداوەی زەردەوە\nئەتانبات و ئەتانهێنێ و\nوەک لاشیپانی کەشتیتان\nدەرگای لەشتان شەقەشەقی پێ ئەکەوێ و\nبەڵام لوتکەی بەجریوەی گیانی شینتان\nوەک باڵاتان ڕێک وەستاوە. \nئەتانبینین: لەناو ئابڵووقەی نێزەدا\nسەرتان دم دمی تازەیە و\nخانی لەپ‌زێڕینی وشەیش\nقوللەی خامەی ئەم زمانەی بەرنەداوە. \n«سالم»ەکانی وڵاتی خەندەی گریاو! \nئەی کەشتیەکانی نێو تۆفان! \nهاوڕێیان! \nتا ئەم تۆفانی نەهەنگە\nکڕنووشی نیشتنەوە ئەبا بۆ زەمین و\nهەتا تاریکی ئەوەرێ. \nهەتا کەشتیەکانتان ئەیکەن بە جەژنی ئاو\nهەتا بەندەرمان ئەیکەن بە جەژنی کەشتی\nئەبێ بانگی سەری ئێمە «نەء» و\nسەوڵەکانی دەستی ئێوەیش «نەء» و «نەء»بێ\nسالمەکانی وڵاتی خەندەی گریاو! \nهاوڕێیان! \nئالەم تاقە وشەیەدا\nدواڕۆژ هەناسە ئەدات و\nهەر لەم تاقە وشەیەشدا\nخەون هەڵدێ! \nبەڵێنە هەر ئەمشەو لەکەنار ئەو گۆمە\nغەمگینەی تەنیشتمان دوو قۆڵی\nیەکتری ببینین: \nوەک شادی کات کەمە و وەک کسپەیش پرسیار زۆر. \nمن ئەبێ ئەو «پرس»ە گرنگەم بیر نەچێت! هەر کە دیم\nپێی بڵێم: \nسەروەرم! \nمەراقە.. لە دڵی زمانی کوردیدا.. مەراقە\nلەبەرچی دارمێوی شیعری تۆ کۆچی کرد؟ \nبۆ ژانی بەیارت جێ هێشتین؟ ! \nبۆ بەسەر تینویەتیی ڕووباری گیانمدا\nهەتا سەر دات نەکرد؟ \n\n- کوللە بوون تورکان و بەر خۆریان لێ گرتم. هەتاوم نسێی کرد\nمەلێ بووم بێ تیشکی ئەو عەشقە ئەمردم. مەهێ بوو وڵاتی\nبابانم. لەشەوی دەیجوری تورکاندا کە گیرا\nکوشتیان و ئەیانویست بەخوێنی ئەو مانگە ئەز بیشۆم\nچاوانم. چی بڵێم؟ نەشمویست لەنێوان، پاشاکان، \nبرالەی دوژمندا، بۆ عەجەم یان تورکان. من شیربم\nیان قەڵغان! \n\n- سەروەرم! دۆزەخی ئەستەمووڵ\nهیچ لالە شیعرێکی تیا نەڕوا؟ ! \nدەریاچەی ئەو خەونە هیچ گەرا ئەستێرەی جێ نەهێشت؟ \nقەتارەی ئەو هەوری وشانە نەخرۆشان؟ \nگزنگیان دانەڕشت؟ \nبۆ جارێک، هەر جارێک، لەو ئاسکی شیعرانە\nیەکێکیان ئەگەیشتنە لای ئێمە؟ ! \n\n- ئاخر چۆن بسووتێم.. ڕۆشن نیم؟ \nئاخر چۆن هەڵوەرێم.. پایزی شیعر نیم؟ \nئاخر چۆن شارەزوور.. هەورم بێت\nسێڵاوی وشە نیم؟ \nئاخر چۆن حەبیبە ئاسکم بێت\nمن دەشتی پاراوی خەیاڵ و بەستە نیم؟ \nکەم بووە شەوانە خەم نەزێ و\nئەستێرەی شیعرێکی لێ نەبێ! \nکەم بووە ڕۆژانە من نەبم بە هەڵم و\nدانەکەم بۆ شەوێ! \nزیاتر لێی ئەچمە پێشەوە. بۆ مژینی خەمی سپی\nخۆشەویستیم ئەبێ بە هەنگ، ڕیشی بە باخ. \nزیاتر لێی ئەچمە پێشەوە، هێواش هێواش، \nهەردوو کۆترە ساردەکانی دەستی ئەگرم، \nهەر بەدەم گمەی شیعرەوە ئەیانخەمە\nناو سنگمەوە. بە گریان دایان ئەپۆشم. \nهەوڵیش ئەدەم زەینی خۆم بکەم بە ماسی، \nبۆ ئەو بەحرەی لەبەردەمما دانیشتووە. \nهەوڵیش ئەدەم تەماشام بکەم بە بەران\nبۆ ئەو کێوەی بەرامبەرم ڕاوەستاوە. \nدواتر ئەدوێم. ئەبم بە چیمەنی قسە، \nبە چوار دەورا ئەتەنمەوە. ئەوسا ئیتر\nبەدرێژیی باسی شارو هەناسەکانی بۆ ئەکەم. \nباسی سووڕانەوەی مێژووی خوێنی بە دەوری\nکوردا بۆ ئەکەم. حیکایەتی بێ کۆتایی\n«ڕیس و خوری»ی تفەنگەکانی بۆ ئەکەم. \nباسی «تاقمی مومتاز»ی قوربانیەکانی بۆ ئەکەم. \nشەڕی نێوان سەری خۆم و دەستی خۆمی\nبۆ باس ئەکەم. ڕووناکیی بۆ ئەگێڕمەوە. \nتاریکیی بۆ ئەگێڕمەوە. \nئینجا تۆزێ ئەچمە دواوە. ئەو ماچانە و\nدیوانە تازەکەی خۆی و ئەو کوڵەباڵەی\nبە دیاری مەلا عەبدولکەریمی مودەڕیس\nبۆی ناردبوو، ئەیان پێچم لە ڕێحانەی\nبیارەوە و لەسەر ڕانی بۆی دائەنێم. \nماچەکان ئەخاتە سەرچاو. پڕ بە گیانی\nئاوارەیی بۆنی ڕێحانەکان ئەکات. هەر لەوێدا\nکوڵەباڵیش لە بەر ئەکات. دیوانەکە ئەکاتەوە\nدەستێک بە ڕیشیا ئەهێنێ. ڕووم تێ ئەکات و\nپێم ئەڵێ «ئەم پیرەیشمان چیایەکە وەک\nشنروێ.. واصلی کە عەبیری سەلامم\nبەو و پێشی بڵێ لە دڵمایە وەک تانجەرۆ»\nلەپاش تۆزێ هەڵئەسین و ئەیبەم، ئەچین، \nبە گوڵزارەکەی مەسعووددا سوڕێک ئەخۆین. \nچاوم لێیە لە هەندێ شوێن دائەنەوێ و\nبۆنی گوڵەکانی ئەکات. ڕائەمێنێ، لە سەرتڵی\nقسەکانی، شاگوڵێکیان ئەکاتەوە و ئەیخاتە بەر\nپشتێنەکەی ئاوڕم لێ ئەداتەوە. پێئەکەنێت و\nپێم ئەڵێ «ئەم باخەوانە تێم ئەگات!»\n«شیعرێکی بڵاونەکراوەی نالی کە پار زستانێ هەورێکی\nشیعر دۆستی قایمکار لە ئەستەمووڵەوە بۆی هێنابووم»: \n«کرمی ئاوریشمە خەیاڵم، بۆ سەرووی ئەو قامەتەت\nمن کە قۆزاخەی خەمێکم، دەوری داوم چاوەکەت\nئیشتیاقم: بەحری تینوو، هیجرەتم: سەحرا بە کۆڵ\nڕۆحی نالیی هەنگی عیشقەو، شانەکەیشی ناوەکەت! .»\nبەڵێنە هەر ئەمشەو لەکەنار\nئەو گۆمە غەمگینەی تەنیشتمان\nدوو قۆڵی یەکتری ببینین: \nمن، نالی، حەزرەتی غەریبان ئەبینم\nئەو شەوە لە گزنگ موتوربە کراوە ئەبینم\nئەو کێوە کۆچەرە ئەبینم. \nئەو کە هات وەک ئاو و کە گەیشت وەک تیشک و\nکە هەڵنیشت وەکوو باز\nمن وەکوو خەیاڵی شارەزوور لێی ئەچمە پێشەوە. \nهەر خێرا، هەواڵی گرنگی چەند سەرووی دەربەدەر..\nهەواڵی گۆرانیی وەکوو خۆی ترافیە\nهەواڵی بەفری شێت لە دووریی هەڵەکۆک، \nهەواڵی چەند زاری هیلالی وەکوو خۆی ئەدەمێ و\nپێی ئەڵێم: \n- سەروەرم! بەر لەوەی تۆ بگەیت، لەوێ بووم، \n لە جونێف. ڕۆژێکیان لە جادەی ژمارە ١٨٩٨، \nلە کۆشکی نسرم و شێداری مێژودا، پلیکەی پێشینی\nتەختەبەند. پلیکەی ڕۆژگاری پێچاوپێچ. بە کونی\nهەتاودا، بردمیە ژێر خانێ، لەوێدا چاوم کەوت، \nبەیەکەم ڕەوڕەوەی زمان و بەیەکەم قوتیلکەی\nناو ژووری شەوەزەنگ. لەوێ بوو، هەر خۆی بوو. \nجەلادەت بەدرخان –بەر لە من ئەتناسێ و باوەشێ\nماچیشی بۆ ناردووی..\nمن کە دیم شاخێ بوو ئارەقی سەردێڕ و ستوونی\nئەڕشت و منارەی وشەبوو، ئەسووتا و بەپێوە\nوەستابوو، من کە دیم هەورێکی ڕیشدار بوو\nبە تەنها ئەیگرمان. \nمن وتم: \n- سڵاو ئەی\nڕۆژنامەی باپیرە گەورەمان\nلەگەڵ چی خەریکی؟ ! \nئەو وتی: \n- خەریکم بە وشە\nدیواری تاریکی کون ئەکەم\nئەگەڕێم بۆ هەتاو. \n- بەکونی هەتاودا من هاتم. وام پێ وت. \nئەو وتی: \n- باش هاتووی! \nتۆ شیعری کام شاری؟ ! \nمن وتم: \n- هی نالی! \nئەو وتی: \n- ئاخ! نالی\nدوو زام و دوو کسپە و\nدوو ئاخی چەند لەیەک نزیکین\nهەر ئەڵێی جمکی ئەم غوربەتەین\nئەی هیچت لەگەڵ خۆت هێناوە\nبۆ شەوی غەریبیم؟ ! \nمن پێم وت: \n- مۆمێکی ئەشکەوتی باڵەکیان..\nیەکەمین ڕۆژنامەی بارانی ئەیلولم هێناوە\nمن «دەنگی پێشمەرگە»م\nلەگەڵ خۆم هێناوە..\nئەو وتی: \n- ڕۆژنامە! پەنجەرەی دەنگمانە\nئەو وەختەی کە بەسەر دنیادا ئەڕوانێ. \nئەوەتا من لێرە یەکەمین پەنجەرەم کردەوە. \nتیلچافە ڕێوبانی هەنگاومان. \nسەیرکە! چواردەورم بە ناسۆر گیراوە\nهەر حەرفە و هاوارم لێ ئەکا و\nنامۆییش دڕک و داڵ! \nخۆش هاتی! \nدیارییەکەت ئەوەمەو\nخۆزگەم بوو بیبینم. \nئەزانم کە نالیی ئەو کاتە، کەژێکە لە بنار تا لووتکەی\nهەر گوێیە و هەر چاوە. ئەزانم ئەیەوێ بزانێ، ئەستێرەی\nفرزەندی لانەواز لە کوێن و جریوەی غوربەتیان لەکام لا\nڕژاوە. بۆیە من هەر ئەدوێم: \n- سەروەرم! هەروەها لەو لایش بووم. لە پاریس، \nپاریسی بە شیعر پاراو و بە هزر چراخان. شەوێکی\nتەمومژ. بەدەوری مێژوودا باپووسکەی پرسیار بووم\nهەر خولم ئەخوارد و وێڵبوونم ئەیپرسی: \n-شەریف پاشا سەعید خەندان\nشەقامی میسین ژمارە ٢٠؟ \n«ئەمیشیان بەر لە من ئەتناسێ و بە مندا دوا دەقی\nیادداشتی هاواری زامی خۆی بۆ ناردووی»\nسەرەتا ئەچوومە بەردەمی هەر کەسێ، سەرێکی بائەدا: \n«ببوورە ناوی وا نایەتە خەیاڵم..»\nیان ئەیوت: «پێم وا بێ شەقامی میسینیش بەرجادە کەوتبێ\nنەمابێ.. نازانم..»\nئەمپرسی و ئەمپرسی و ئەڕۆیشتم\nباگژەی سۆراخ بووم. \nخۆم لەگەڵ خۆم ئەدوام: \n«من ئەبێ لووتکەکان وێڵ نەکەم\nبۆ ئەوەی بچمەوە سەرچاوەی بەرزایی\nمن ئەبێ شوورەکان وێڵ نەکەم\nبۆ ئەوەی بگەمە سەرەتا و کۆتایی»\nتا دوایی شەقامێ بردمیە بەر کووشکی کتێب وڕۆژنامە فرۆشێ. \nکووشکەکە بێهودە ئەیڕوانیە دەوروبەر وەک ڕامبۆ! \nکووشکەکە لە ماڵی نەهێنیی گوێ چەمی «مانگ» ئەچوو. \nخاوەنی کووشکەکە.. درێژ و ڕەقەڵە\nهەر ئەتوت خاوەنی «شەبەنگە بەڕۆژە»\nئەدرەسم دایە دەست. چاویلکەی هێنایە سەر لووتی. \nدوای کەمێ بە پەنجە ئاماژەی بەرەو لای گردێکی ڕوتەڵە بۆ کردم. \nپێی وتم: \n- ژەنەراڵ؟ ! ئەیناسم\nهەموو ڕۆژ ڕۆژنامەم لا ئەکڕێ\nهەر لە دوای کۆنگرەی ئاشتی بوو\nلە خانووی شەقامی میسینیش دەریانکرد! \nلەوساوە کۆترێکی برسییە\nلەوساوە، پاریسیش هێلانەی وڵاتی لە بیر کرد! \nداخەکەم! ژەنەراڵ خەونەکەی وەکوو خۆی\nئیستاکە لە ژوورێ خزاوە تەنگ و تار. \nداخەکەم! وڵاتی ژەنەراڵ\nئەسپێکی بێ‌کەسە\nلەدنیای ئەمڕۆدا\nکێ حیلەی ئەبیسێ؟ ! \nهەر ڕۆیشتم. هەتاکوو سۆراخی مەراقم گەیاندە ژوورەکەی. \nژوورێ بوو بەقەم بوو ڕەنگ و ڕووی. بۆبرش بوو هەناسەی. \nغەمگین بوو، لە دیدەی تۆ ئەچوو، سەروەرم! من کە دیم، \nقەڵەمی کۆماوەی ڕیش سپی. پڵنگی پەککەوتە. خەریک بوو\nبۆ جاری سەدەمین، یادداشتی بۆ دنیای کەڕ و کوێر ئەنووسی\nژوورەکەی سیخناخ بوو لە چاوی ئەبڵەق بووی یادداشت و\nلە ڕیزە تابووتی دۆسییەی بەڵێنی دەوڵەتان. پڕ بوو پڕ، \nلە چڕە دووکەڵی دێهات و قریشکەی سێدارەی شەقامی نێو شاران\nزەمانێ من لەلای دانیشتم. درەنگان شریتی ڤیدیۆکەی\nهەڵەبجەم دایە دەست. کە لێیدا، شاخی پیر\nزۆر گریا و ئەسرینی یادداشتی داباری. \nکە هەڵسام پێی وتم: \n- ئەم شەوی دۆزەخە\nمەگەر هەر یەکێکی وەک نالی\nبیکاتە ڕەشماڵی شیعرێکی زۆر گەورە. \nبەردەوام من زەمان ئەئاژوێم\nئەدوێم و\nنالیش هەر گوێ ئەگرێ لە هۆرەم\nهەتاکوو پێی ئەڵێم: \n- وائیستەیش سەروەرم! \nیەکەمین ڕۆژنامەی هەناسەی بەدرخان\nیەکەمین یادداشتی فرمێسکی خەندان و\nیەکەمین ڕۆژنامەی چریکەی ئەیلولم\nپێچاوە لەسەری بڕراوی «مارت»ەوەو\nلەگەڵ خۆم هێناومن\nپێی ئەڵێم: \n- دە فەرموو لێم بگرە سەروەرم! \nبۆ ئەوەی لەیەکتر دانەبڕێین! \nبەڵێنە هەر ئەم شەو لەکەنار\nئەو گۆمە غەمگینەی تەنیشتمان\nدوو قۆڵی یەکتری ببینین\nئەم شەو خەوێکم دێتە دی و ئەبم بە شیعرێکی باڵدار. \nلە خۆشیاندا باڵ وەرئەدەم لە ئاواز و\nدەنووک ئەگرم لە تریفە و\nشەپۆل ئەکەم بە هێلانەی تازە هەوار. \nئەمشەو خەوێکم دێتە دی و لە خۆشیاندا\nنیگام ئەبن بە کارێز و قژم بە گیا و\nپەنجەکانم بە گەڵای دار. \nئەمشەو خەوێکم دێتە دی و نیشتمانم\nلەناو دیدە و لەناو دەنگ و لەناو ڕیشی\nنالیدا دێ و ئەگاتە لام. \nسنگم ئەبێ بە خاک و خۆڵ\nسەرم بەچوخمی «سەرشەقام»\nئەم شەو خەمێکم بەختیار. \nمەراقێکم هێور، ئارام\nئەمشەو منداڵیم ئەبارێ\nبەسەر یادی سەوز و سووردا و ئەبمە دەربەندی پەپوولە و\nدایکم ئەبێ\nبە مامزێ سپی سپی و حیکایەتی گردی ڕەشیش\nبە گرمەگرمی گەواڵەی هەوری سەرشار. \nئەمشەو خەمێکم بەختیار. \nمەراقێکم پەل و پۆدار. \nلەسووتاندا هەڵئەقوڵێم و\nلە گریاندا سەوزم ئەکا هەڵەبجەی یار. \nئەمشەو خەوێکم دێتە دی و ئەبم بە ئەسپێکی باڵدار\nئەمجارەیان من ناچمەوە لای نامۆیی و\nشەو درەنگان هەر لە کەنار ئەو گۆمەوە\nجڵەو بۆ «با» شل ئەکەم و\nلەگەڵ نالی ئەڕۆمەوە بۆ لای گۆیژە و\nپێکیشەوە ئەچینەوە لای سالم و\nحەبیبەی شار!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "بەڵێن", "poem_description": "", "poem_text": "خاتوو چیللەر هەموو ساڵێ لە زستاندابەڵێن ئەدا بە بەفر و با\nئەمجارەیان دەستەکانی دیاربەکر\nبکا بە کۆتەرە داروو\nکەرت کەرتیکا و\nبیهاوێتە کوورەی ئاگر! . \n\nخاتوو چیللەر هەموو ساڵێ لە بەهاردا\nبەڵێن ئەدا بە گژوگیا\nئەمجارەیان سەری دەرسیم بکا بە تاجە گوڵینەی\nزرێپۆش و\nفڕێی باتە بەر پێی سوپا! \nخاتوو چیللەر هەموو ساڵێ لە هاویندا\nبەڵێن ئەدا بە دڕک و داڵ\nئەمجارەیان (وان) کوێر بکا و\n\nخەج و سیامەند نەهێڵێ و\nلەبەر ماڵی ئەتاتورکا\nبیکا بە کەرنەڤاڵی ساڵ! ؟ \n\nخاتوو چیللەر هەموو ساڵێ لە پاییزدا\nبەڵێن ئەدا بە خەزان و گەڵا ڕێزان! \nسوێند بەسەرە ڕووتاوەکەی «وەتەن» ئەخوا..\nسوێند بەسەرە بێ ملەکەی عەدالەت و حوڕییەت و\nسوێند بەسەرە خوێناوییەکەی ئەستێرە و مانگ..\nئەمجارەیان دوا بارەگای دەنگمان بگرێ و\nدوا مێژوومان بووەرێنێ و\nدوا ڕووبارمان بخنکێنێ و\nدوا دۆزەخیش بۆ شاخ داخا! \n\nخاتوو چیللەر.. تاقە ژنە\nسێ مانگ جارێ\nساڵی چوار جار\nلە درۆ پیاوی عەسکەرتار\nکوڕ و کچی\nکەڕ و کوێر و ڵالی ببێ!!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "دووکەڵی گوڵگرتوو", "poem_description": "", "poem_text": "مەگەر ڕۆح باڵندەی ئەفسانە و.. وڵاتی خەو نییە؟ ! بۆ ئەوەی پێت بگەم، بچمە ناو تەلیسمی چاوتەوە\nبۆ ئەوەی کاژی «شوێن» فڕێدەم\nوەک سەعات\nزەمانیش ورد و خاش بکەم و لەوپەڕی گەردووندا\nهەواری ڕەهایی هەڵبدەم..\nهەنووکە وام لە پشت گەواڵە هەورێکی نارنجیی شیعرەوە\nوەستاوم، کاکۆڵم: گزنگە و تەوێڵم: ئاوێنەی داستان و\nبەژنم: تەم. \nمن پەنجەی خواوەندی گومان و دوودڵی پەنجەمە و\nسیحری تۆ دەفتەرمە و\nبە نووری عەشقێکی دۆزەخیی و\nبە نووکی ئەستێرەی مەرگی خۆم ئەنووسم. \nئەوەتا بمبینە: تێکەڵم لە گوڵ و خۆڵەمێش\nلە بەرد و لە دار و، شنەبا و، لە باهۆز\nئاوێتەم: ئاوم و ئاگرم و خاک و خۆڵ\nشەختەم و ئەسووتێم. \nدووکەڵم و گوڵ ئەگرم. \nڕقێکم نیان و خۆرێکم تاریک و\nشەوێکم سپی و سۆڵ. \nگوناهم و لە نوێژی ئەویندا ئەکوژرێم! . \nمەگەر ڕۆح باڵندەی ئەفسانە و.. وڵاتی خەونییە؟ ! \nمەگەر من دەروونم ئاسمانی مەحاڵ و کیشوەری ئازار و\nچاوانم دووباڵی فڕینی\nنەهێنیی شەو نییە؟ ! \nلێرەوە «زمان»ێ ئەڕوێنم\nیەک و سەد نوێ ببڕێ..\nلەم کێڵگەی خەیاڵ و فەرهەنگە شینەدا، \nبەرد ڕاکا و باڵ بگرێ\nلە چاوما مانگ بنوێ\nلەسەرما بارانی ڕەنگاڵە داکات و\nلە ژوورما منداڵییم بە شانی\nئیستەمدا هەڵگەڕێ\nمەگەر ڕۆح باڵندەی ئەفسانە و.. وڵاتی خەونییە؟ \nمەگەر تۆ رۆحم نیت؟ !"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "لە ناو قەفەزێکەوە", "poem_description": "", "poem_text": "خەمم مەستە و خومارە چاوی تەنیاییملە گۆشەیەکی شین باوی، قەفەزینی\nتووڵ ئاوریشمی ئەم «باڕ»ەدا\nنیشتمانێکی ئاوارەم..\nلەسەر کورسیی خۆرنشین و یاد دانیشتووم. \n«بادە»یەکی ڕەنگ کەلەپۆ بە پەرداخێ\nهێور.. هێور، گڕێکی سەوز، بەرئەداتە\nپووشووی هەستم. \nبادەیەکی ئەرخەوانیی: \n«سەر»ی کردووم بە دەریاچەی\nبەربارانی ڕەنگاوڕەنگ و\nبیرەوەریشم بە کەشتی. \nلە هەر کوێوە تێم بڕوانی: بەندەرێکی تەماویم و\nهەر تەنیایی لەسەر ڕۆخی تەڕی گیانم دائەبەزێ و\nهەر تەنیاییش لەگەڵ چارۆگەی خەیاڵما\nهەتا ئەودیو سنووری ئاو بەڕێ ئەکەم. \nلە گۆشەیەکی شین باوی، قەفەزینی تووڵ ئاوریشمی\nئەم باڕەدا، هێشووی دارمێوێکی ژانم\nبەسەر حەوزی پڕ لە ماسیی زەرد و سووری\nخەونەکانما، شۆڕ بوومەوە..\nلەولایشەوە، دەستە زەردەکانی پاییز\nپەنجەی ڕەقەڵە و درێژی، دەنک.. دەنک\nلە تەمەنم ئەکەنەوە. \nئا لەم گۆشە شین باوەدا\nمن گریانێکی گرمۆڵەی تاراوگەم و\nبادەی کڵپە ئەخۆمەوە! \n\n***\n- ئێوارەت باش- ئێوارەت باش..\nئەی تاڤگە قژ زەردەکەی «ستۆکهۆڵم»! \nئەی کیژۆڵەی: لە نۆبەرەی یەکەم ڕێواس ناسکتر و\nلە پوونگەی ناو گوڵەزەردی\nلێوار کانیش، بۆن خۆشترم! \n«سەر مێزەکەی پاککردەوە و پەرداخێکی تری دانا»\nوەک لە خەونێکی ڕابووردووی شیعرەکانما\nئائەم فریشتە سپییەم، دیبێت وایە. \nوەکوو زووتر خۆم لە ئەستێرکی پرشنگی\nئەفسووناویی ئەو چاوانە هەڵکێشابێ وایە، لە کوێ؟ ! \nلە کوێ؟ ! لەکوێ؟ ! ..\nلە «باڵەک» بووم، لەبەرچاوی دارستان و\nباڵندەکان دابوومە کێو\nگرفتاری عەشقی بەرد بووم. \nهەگبەیەکی نان و شیعرم بە کۆڵەوە\nهەورازێکی دڕم ئەبڕی\nڕەشماڵێکی دوور ئۆخژنی\nتێزانە ناو چاوانمەوە. \nلەسەر ترۆپک. کزەبایەک دای لەسەر و ملی داغم\nخۆم بووم بە مێرگی کازیوە و\nحەرفەکانی ناو هەگبەیشم بوون بە شەونم\nمن گەیشتمە بەر ڕەشماڵ و\nهەر ئەم پەرییە بوو دەرکەوت\nلەو وەختەدا درەختێکی تۆزاویی بووم\nئەویش ئاوێنەی گۆمێکی مەکس و ڕوون و\nتیا حەپەسام! \n- دیارە ماندوویت؟ ! \n&#39;مێخێکی تری دەوار بووم.. بە عیشقەوە داکوترا بووم، \nشیعرێ بووم لاڵ.. چی ئەبینم؟ ! &#39;\nویستم بۆ ئەو مانگەشەوە\nببم بە ڕووباری وشە.. نەم ئەتوانی! \nویستم دەنگم، گەرووم.. بکەم بە هێلانەی\nئەو کۆترە شینکانەی چاوی.. نەم ئەتوانی! . \nزوبان وەکوو قەڵەمێ بێ و لێم ون بووبێ.. بۆی ئەگەڕام! \nمن ڕەق بوو بووم\nبووبووم بەدار قەزوانێکی تری دەوری هۆبە و ڕەشماڵ. \n- دیارە ماندوویت.. گەلێ ماندوویت؟ \n- وەکوو ئەسپێکی زۆر شەکەت! \n«ئەو پێکەنی»\nئەمە پێکەنینی بەفرە؟ ! یان کوردستان\n- تینووت نییە؟ ! .. ئەی دۆت ئەوێ؟ ! \n- هێندەی چەمی وشکی دامێنی ئەم شاخە\nمن تینوومە! \n«جارێکی تر پێکەنییەوە»\nئەمە تریقەی کانییە؟ ! \nیاخود قاقای دار سنەوبەر؟ ! \n-هۆ.. هۆکاڵێ.. کچێ کاڵێ! \nئەوە مردوویت؟ ! وەرە بەلای\nئەو بەرغەلە شێتانەوە! \n(دەنگی قرخی پیرەمێردێ\nلەودیو هۆبەو ڕەشماڵەوە\nمانگی قژ زەردی داچەڵەکان. \nکاسە دۆکەی دایە دەستم و ڕۆی تێپەڕی و\nوەکوو، هەورێکی سەرگەردان خۆم مامەوە! )\nئەمە هەر هەمان قەڵبەزە قژ زەردەکەی\nلای باڵەکە؟ ! جارێکی دی ئەڕژێتەوە نێو خەونی من؟ ! \nئەمە هەر هەمان شەمامەی دار هۆنراوەی\nئەو جارەیە.. لە ئازارما ئەڕوێتەوە جارێکی تر؟ ! \nئەمە گمەی هەمان ئەوینی سپییە\nهاتۆتەوە و کونەشاخی غەریبیمی، \nکردۆتەوە بە هێلانە؟ ! \nئەمە هەر هەمان کزەبای\nدەنگ و ڕەنگی ئەو جوانەیە\nلە دەربەندی ئەفسانەوە\nهاتۆتەوە و ئەداتەوە\nلە کەڵە پشکۆی ئەم «سەر»ەو\nئەمکاتەوە بە بارانی گوڵاڵەی تر؟ ! \nئەمە هەر هەمان شمشاڵە\nکە زامەکانم ئەیژەنی؟ ! \nهەمان هێرۆی سەر لق سپی بەر ڕەشماڵە؟ ! \nهەمان کوێستانی گۆرانیی؟ ! \nوا لە گۆشەی شین باوەوە\nلە نێوان تووڵی ئاوریشمی\nئەم قەفەزە زیوینەوە\nکڵاو کوڕڕەیە قەڵەمم و.. سەیری ئەکەم. \nئەو پێستە بەفرە ژیلکەیە و\nوەردی هۆنراوەی سپییە و\nمنیش هەر چینەی تیائەکەم، سەیری ئەکەم\nوەکوو شەقامی بەرباران\nمن تەماشام ئێستە تەڕە و\nزەردەخەنەی کراس زەردی\n«کاڵێ»ی ئێرەی پێدا ئەڕوا. \nمن ڕەشماڵی خەیاڵێکی فێنکی ئەم گۆشە شینەم\nهەموو جارێ لە بوولێڵدا «کاڵێ»ی باڵەک\nئەبینمەوە، بووە بە گوڵ ئەستێرەیەک\nبازن لە دەست، دێت و سەرێکم لێ ئەدا! . \nمن ئەو باڵندە غەریبەم\nئازادیم وا لەم قەفەزە شین باوەدا. \nهەموو ئاسۆی هەڵفڕینم\nلە دوو چاوی جوانێکدایە و\nهەرچی ڕووبار و زەریایشمە\nوان لە تاقە پەرداخێکدا! .."}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "ماڵ", "poem_description": "", "poem_text": "ئەو پەنجەرەیە دامەخەن! نەبادا گەر لێرە نەبووم\nلە پڕێکدا ڕۆژێ.. شەوێ\nلە سەردانێکی ناوەختا\n«باد»ی خۆش مروری نالی\nبە کەنەفتی\nلەبەردەمی ژوورەکەمدا پەیدا بێت و\nدابمێنێ و چاو بگێڕێ و ڕێگەی نەبێت بێتە ژوورێ! . \n\nبا ئەو قەڵەم و کاغەزە\nهەر لەسەر ئەم\nمێزە بن و لایان مەبەن! \nئەمە دنیایە و نەبادا لێرە نەبووم\nلە ناکاودا، خەیاڵێکی ئاونگاویی\n«مەولەوی» بێتە ژوورەوە و\nبییەوێ لەبەر چراوگی\nگریاناویی مانگەشەوێ\nبۆ چاوەکانی هەڵەبجە\nشیعرێکی تازە بنووسێ! \nبا ئەو شووشەی بادەیە هەر\nلە جێی خۆی بێ و هەڵنەگیرێ\nنەبادا گەر لێرە نەبووم\nئێوارەیەک، لە ناکاودا\n(بێکەس) خۆی بکا بە ماڵدا. \nبا هەر لەسەر ئەم کورسییە\nدابنیشێ و بەدەم خوێندنەوەی شیعرەوە\nقوم قوم خەمی سپی و خەستی\nبێکەسییەکەی خۆی بنۆشێ! . \n\nبا ئەو گیتارەیش هەر لەسەر\nچرپاکەم بێ\nهیچ کەس دەستی تێوە نەدا\nنەبادا گەر لێرە نەبووم\nلە ناکاودا\n«ئازاد هەورامی» بێ بۆ لام\nبا بیبینێ و هەڵی بگرێ و\nتا دێمەوە هەر خۆی تەنیا\nئاوازە زۆر غەمبارەکەی\n«مراببوس»ی پێ لێدا! \n\nبا ئەو کتێبەی «حەللاج»یش\nدیار بێ و هەروا لەسەر ئەم تاقە بێ\nنەبادا گەر لێرە نەبووم\nلە ناکاودا\n«عبدالخالق» بێتە ماڵێ\nبا بیبینێ و تا دێمەوە\nتەماشایکا و چاوەکانی\nلە دێڕی خوێندا نوقوم کا! \n\nبا وێنەی ئەو منداڵانەیش\nکەروێشکە بێ لانەکانی شاری کەرکووک\nلەم دیوارە نەکرێتەوە\nنەبادا من لێرە نەبم و لە بەغداوە\nلە پڕ «فەرەیدون عەلی ئەمین» بێتەوە و\nنەیانبینێ و چیرۆکێکی\nئێسک سووکی منداڵانمان لە کیس بچێ! \nبا ئەم دوو سێ ڕۆژەیش دەرگای\nحەوشەکەمان لەسەر پشت بێ\n\nنەبادا گەر لێرە نەبووین\n- لەم جەژنی ڕاپەڕینەدا-\nلە شەهیدانی نەناسراو\nلە شەهیدانی بێماڵ و بێ ناونیشان\nگەڕانەوە و ڕێیان کەوتە ئەم کۆڵانە\nبا بیبینن و گیر نەخۆن و\nدەم بە خەندە و\nخوێن بە خەندە\nیەکە یەکە بێنە ژوورێ!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "ڕەو- بەغدا", "poem_description": "", "poem_text": "ئەمە باهۆزی مردنە؟ یاخود کۆستێکی باڵدارە\nبەم بەیانییە خەواڵووە\nلە دەربەندی بەهارێکی ترساوەوە\nبە نێو تان و پۆی هاوار و زریکەمدا\nئەئاژوێت و\nتیژتر لە چاوی شەیتان و\nڕەقتر لە تۆڵەی تەتەر و\nمۆنتر لە قاقای هۆلاکۆ\nبەرەو کاولاشی ڕووناکیم دائەگەڕێ! \n\nئەمە باهۆزی مردنە؟ \nیان تەپاوتلی مێژوومە؟ \nیان خل بوونەوەی دۆزەخەو\nلە تەوقەسەری بەهەشتی\nوڵاتێکی بێخواوەند و کەساسەوە\nبەرەو ڕۆحم دائەگەڕێ! \n\nلەم مەرگە ساردەدا\nبە لووزە و\nبە لووزە و\nشارانم ئەڕژێنە ناو چیا و دۆڵەوە و\nوەک خوێنی باخانم کوت و پڕ ئەمەیێن! . \nلەم وەرزە وێڵەدا\nهەر بە پۆل\nهەر بە پۆل\nلە شەوی زەردە «با» و\nباوەشی بەفرێکی ڕەشپۆشدا\nوەک کۆتر\nمنداڵ و\nکارژۆلە و\nپەلکە گیام\nهەڵاڵە و گۆرانیی و شیعریشم\nڕەق هەڵدێن! . \nلەم مێژووە تاریک و قووڵەدا\nبە هێشوو\nبە هێشوو\nگۆی مەمک و گێلاس و\nتەماشا و هاوارم\nئەوەرێن! \n\nئەبینن؟ ! وا دیسان ڕابوردوو\nبە خۆی و گۆچانی تاریکیی دەستیەوە\nدێتەوە ناومان و فوو ئەکا\nلە چرای دیوارکۆی ڕۆحمان و\nسەعاتی هەتاوی دواڕۆژمان ئەدزێ! \nئەبینن؟ ! \nبەغدا داوە و.. کەچی قاچم ئەچێ بۆ لای، \nبەغدا پەتی سێدارەیە و کەچی ملم ئەچێ بۆ لای. \nبەغدا پەرداخێ ژەهراوەو\nکەچی دەستم وا خەریکە هەڵیبگرێ. \nبەغدا درۆیەکی لووسە و\nکەچی دەمم وا خەریکە قووتی بدا\nبەغدا تاتەشۆری گوڵ و هەقە و کەچی\nمنیش ئەیکەم\nبە ئاوێنە و بە ئینجانە! . \nبەغدا قفڵێکی ژەنگ گرتووی\nلە زاری عێراق دراوە و\nمن ئەمەوێ بە ددانم بیکەمەوە. \nبەغدا تۆڕی ماف گرتنە و\nقولاپە بۆ زەردەخەنەی\nکانی و زنەم\nکەچی ماسییە سوورەی دڵم\nوا خەریکە پێوەی ببێ! . \nدە بڕوانن: \nسووڕانەوەی هەمان بازنەی چەقۆیە\nبە چواردەوری سەرو ملما. \nگەڕانەوەی تارمایی هەمان داڵاشی خەلیفەیە. \nهاتنەوەی هەمان دۆڵپایە\nگرتنەوەی هەمان پەتایە. \nدەبارە بوونەوەی هەمان\nعیشقی کوێر و فاقەی ڕێیە. \nبیست بارە بوونەوەی هەمان\nبەڵێنی: شیر و شمشێر و\nگەشتی «سمکۆ» و\nدوا شێوی سەرای «شنۆ»یە. \nچل بارە بوونەوەی هەمان\nلە بێژنگدا ئاوهێنانە\nشەست بارە بوونەوەی هەمان\nماچی نێوان ژەهر و نانە\nسەد بارە بوونەوەی هەمان\nدیمەنی ئەو کورسییەیە\nکە پێکەنینی «قاسملو»ی\nلەسەر دانیشت! \nسەد بارە بوونەوەی هەمان دەمامکی جاری جارانە\nهەمان.. هەمان\nهەمان تەقینەوەی ئێوارەکەی «حاجی هۆمەران»ە!!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "کۆتاییی داستانێ", "poem_description": "بۆ شەهید غەریب هەڵەدنی", "poem_text": "دژوار ژیا و سانا کوژرا. یەک لە دوای یەک\nبەناو زنجیرە دۆزەخ و گەلیی خوێن و\nمێژوویەکی بەردەڵان و\nکاروانسەرای ترس و بیمدا\nبەناو مردنێکی چڕدا\nڕۆی تێپەڕی و لەو سەرەوە\nوەک هەتاوێکی کاکۆڵ سوور\nهاتە دەرێ. \nیەک لە دوای یەک\nچووە گەرووی مەحاڵەوە. \nچووە قوڕگی ئەژدیهاوە. \nچووە گێژەنی ژەهرەوە و\nچووە ناو سکی بەردەوە و\nلەو سەرەوە\nوەک گژوگیای دەم بەخەندە\nهاتە دەرێ. \nسەخت ژیا و\nئاسان کوژرا. \nیەک لە دوای یەک\nخۆی کرد بەناو\nکونەدار و کونە گورگ و\nکونە مەرگا و\nتوونی بابا و ئاوی ئاموونی ئەنفال و\nدوای ئەنفالی هەمووی بڕی و\nدیسانەوە لەو سەرەوە\nوەک گەرداوێکی تەوێڵ سەوز\nهاتە دەرێ. \nدژوار ژیا و\nسانا کوژرا! \nبەرد ئەزانێ.. پیرەمەگروون کۆڵی دابوو. \n«با» ئەزانێ.. ئەژنۆی چەرماوەند ئەلەرزی. \nخۆر ئەزانێ.. هەتاو لە ترسا خزابووە ئەشکەوتەوە. \nعەرد ئەزانێ.. هەر لە ترسان\nباران لێزمەی تەرک کرد. \nهەور چەخماخەی تەرک کرد. \nڕەشەبا گڤەی تەرک کرد. \nکێوان دەستیان بە کڵاوی لوتکەوە گرت\n- هەتا بەعس نەیفڕێنێ -\nلەو دەمەدا و لەبەر باهۆزی ئەنفالدا\nکێ ڕای نەکرد؟ ! \nلەو دەمەدا منیش سەرم لە ئەوروپا و\nکلکی شیعرم لە ئێراندا تۆزی ئەکرد! \nلەو دەمەدا.. ئەو دەستانەی ساتە وەختێ\nلە دەستەکانی کوردستان نەبوونەوە\nلە عیشقی ئاوو منداڵ و\nلە عیشقی مەل و درەخت و\nلە عیشقی خاک و هەژاران\nچرکەیەک جوێ نەبوونەوە\nدەستەکانی «غەریبی هەڵەدنی» بوون! . \nدژوار ژیا و\nسانا کوژرا! . \nتۆڕی صەدام.. هەرچەندی کرد\nئەم ورەیەی بۆ نەگیرا. \nئاگری صەدام.. هەرچەندی کرد\nئەم ئەوینەی پێ نەسووتا. \nژەهری صەدام.. هەرچەندی کرد\nئەم ڕووبارەی پێ نەخنکا\nگوللەی صەدام... هەرچەندی کرد\nئەم پڵنگەی بۆ نەپێکرا. \nکەچی ڕۆژێ\nڕۆژێکی هێمن و سادە\nڕۆژێکی خۆش\nبێتەم، بێ ژەهر، بێ صەدام\nلە تەختایی ئازادیدا\nلە نەرمانیی ئازادیدا\nچەقۆیەکی دەستی خۆمان\nچەقۆیەکی ماڵی خۆمان\nبە سانایی سەری بڕی\nتف\nلە خۆمان!!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "گرێ", "poem_description": "", "poem_text": "هەر ئەسووتێمهەتاکوو ئەم چرکە خوێناوییە بەدبەختەیش، \nهەر ئەسووتێم. \nلە ڕۆژی زاوزێی گوناه و تۆبەوە، زاوزێی\nتاوان و سزاوە، ئەسووتێم و هەڵئەقرچێم و ئەسووتێم. \nلە ئەوەڵ وەرزی کەوڵکردنی هەقەنازدار و جوانەکانەوە\nئاه.. لەسەرەتای ئاهو و ناڵەی پەرییەکان و\nگرمەژنی، بەرەژانی، بارانەوە.. ئاه\nهەر ئەسووتێم و ئەسووتێم..\nتا ئەم چرکەیە، \nتا ئەم نووزەیە. \nتا ئەم کڕووزەیە. \nلە ژێر ئەم ئاسمانە گرژەدا و لە ژێر ئەم گومەزی ترسەدا\nمن و جەللادەکەم، هەردووکمان بێ وێنەین. \nلە وێنەمان نەبووەو نییەو نایشبێ\nمن و جەللادەکەم، جەللادە هۆگرەکەم\nهۆگر بەسەرە ڕووتاوەکەم. \nهۆگر بە ئێسقانە سپییەکانم. \nهۆگر بە خوێنە ڕۆشنەکەم. \nلەم جوگرافیا خڕەدا\nلەم مێژووە درێژەدا\nلەم سیاسەتە بێشکڵەدا، \nمن و جەللادەکەم\nکەسمان هاوڕێی\nوەک خۆمانمان بۆ نادۆزرێتەوە\nکەسمان\nنە ئەو بۆ شمشێرەکەی و نە من بۆ گەردنم. \nنە ئەو بۆ قولاپە بریسکەدارەکانی و\nنە من بۆ ماسییە ڕەشەکانم. \nنە ئەو بۆ ئاگرە شکۆدارەکانی و\nنە من بۆ بەهەشتە بێ ناونیشانەکەم\nنە ئەو بۆ دێوجامە ڕەنگینەکانی و\nنە من بۆ قەفەزە نەخشینەکانم\nنە ئەو بۆ دیوارە ئەستوورەکانی و\nنە من بۆ چاوە پەڕاگەندەکانم\nلە وێنەمان نەبووە و نییە و نایشبێ\nکەسمان لە وێنەی یەکتر بۆ نابینرێتەوە\nکەس\nکەس\nکەس! \nنە جەللادێکی مەزن و خوێن ساردی وەکوو ئەو هەیە و\nنە قوربانییەکی جوانی دەم بە پێکەنینی لەت و پەت کراوی\nوەکوو منیش. \nمن و جەللادەکەم\nئەم جیهانەمان وەکوو گایەکی لە خم خۆرکدا چەقیو\nسەرسام کردووە\nقیبلەنماکانی ڕامیاریمان چەواشە کردووە..\nسەرمان: لە مێژوو، لە دایالێکتیکی مێژوو\nلە قانوونی دژەکان، لە یاساکانی گۆڕان و..\nسەرمان لە کڵێسە و لە مزگەوت و لە کاتژمێری سەعات و\nلە بۆچوونەکانی مارکس و لە نزاکانی پاپایش تێکداوە! \nئەوەتا جەللادەکەم، جەللادە هۆگرەکەم، لە ژێر زەمینە\nکۆنکرێتییەکانی خۆیدا، «ئەدۆڵف هیتلەر» پەلکێش ئەکاو\nهیتلەریش وەک پشیلەیەکی کێوی مۆمیاکراو لەبەردەم\nئازارەکانما ئەوق بووە ئەوق. جەللادە شەیداکەم، \nکڵاوە قووچەکەی «جەنگیزخان»ی پڕ کردووە لە: \nداهێنانی نوێ و شانازییە تازەکانی مردن و جۆری مردن، \nلە دنیا نەبینراوەکانی دووکەڵ و خۆڵەمێش لە ئەشکەنجەی\nتەڕ و پاراو، لە فڕ و فێڵی دەم بە گوڵ، لە کوشتاری\nنەوازە، لە خاپوور کردنی بێ دەنگ، لە پرسەی\nسەوز و سوور، لە مەرگی موفاجاتی خێراتر لە ئەسپی\nبۆراق، ئەوەتا منیش: \nبە پارچەی پچڕ پچڕی ئاڵ و واڵای جەستەم. \nبەو ڕووبارە وەنەوشەییانەی کە ڕۆژانە لەبەرم ئەڕۆن. \nبە واق و ویقی برینە بچکۆلەکانم\nبە قیژە قیژی دار و پەردووی کارەساتەکانم\nبە گاشە بەردی سەرشانم و بە هەورازی بێ کۆتاییم\nبە لێکترازانی سەر و لەش و گۆشت و جومگەم\nئازادییم وەک شینەشاهۆیەکی خوێن گرتوو\nحەپەساندووە! \nمن و جەللادەکەم\nهەرچی پێشبینی، سیاسەتمەداران و ئابووریی ناسان و\nAIC و BGK ی و چەپەکان و ڕاستەکان و\nڕۆژنامەنووسان و سەرخۆشی مەیخانەکان و هۆڵی\nکۆنگرەکانە هەر هەموویانمان بە درۆ خستنەوە، بەدرۆ! \nئەو.. بەوەی تا ئەم چرکە خوێناوییە بەدبەختەیش\nئەبوو.. ئەبوو: خۆڵ، کرم، ماروو، جانەوەرە گوناهەکان و\nشارە مێروولە ژەم بووردەکانی دوای هەشتی شوبات! . \nمشک و جرج و گۆڕهەڵکەنە هەژارەکان.. هەموو.. هەموو\nدەمیان تێبژەندایە و کەچی تا ئێستەیش\nتا ئەم چرکە خوێناوییە بەدبەختەیش..\nئاخ\nهەر.. ماوە، ئاخ! \nمنیش بەوەی\nئەبوو لەسەر شانی زیوینی (داد)ەوە\nئەستێرەم دابگرتایە و بەژنی ئەم مێژووەم\nلە پشتکۆوە هەتا لەک\nلە پەلکە گیا و لە گوڵەباخ و لە گوڵە گەنم و\nلە کازیوەی بەیانەوە بپێچایە\nبەڵام تا ئەم چرکە خوێناوییە بەدبەختەیش\nهەر بەسەر: وەرین و\nهەر بەسەر: سووتان و\nهەر بەسەر: ژەهر و\nهەر بەسەر دووکەڵدا دابەش ئەبم! \nتۆ بڵێی جەللادەکەم «نوح» پێغەمبەر\nتەمەنی درێژی خۆی پێ بەخشیبێ؟ ! \nتۆ بڵێی منیش.. منی هەوێنی ئازاریش\nتا هەتایە هەر میراتگری\nخاچە جوانەکەی عیسا پێغەمبەر بم؟ ! \nئێوەش! \nئەی جێ نیشتەکانی پایتەختی تاعوون و شاری فەلاکەت! \nئەی ئەوانەی بەردەوام\nلە کەرنەڤاڵی مردنی ڕەنگاو ڕەنگی خۆتان ورد ئەبنەوە و\nلەسەر لێواری خەرەندێکی قووڵیش دیلانێ ئەکەن\nتانە و تەشەر لە برینە سەرکەشەکانی من ئەدەن! \nگازندەیش لە خوێنی خەواڵووی خۆتان ئەکەن\nئەی هاووڵاتیانی مەملەکەتی نانی گریا و و\n«کۆماری ترس»! \nمن عومری درێژی جەللادەکەم\nلە ئەفسانەی وەنەوزی ئێوە و\nلە گۆڕستانی بێ دەنگیتاندا ئەبینم! \nئۆباڵی ئەو تەمەنە لە ئەستۆی زەردی ترسنۆکی و\nلە ڕازی بوونی کۆت و زنجیری ڕۆژگارتاندایە. \nلە خەونی زڕ و نەزۆکتاندایە. \nلە قایلبوونی برسێتی و\nلە بەستەڵەکی ئارامتاندایە. \nئێوەش! \nئەی ئەفسەر و دەرەجەدارانی\nشان و مل و سەرسنگ پڕ لە: \nنیشانە و مەدالییا نەفرەتییەکانی کوردستان: \nپڕ لە: ئەستێرە کوێر و بەدبەختەکانی! \nئێران و کوێت! \nئەی کەڵەشێر ڕوکنەکان! \nئەی سوپای -باسل-! \nبەرانبەر مریشکە جانەوەرەکانمان و\nبەرانبەر منداڵە دڕندەکانمان و\nبەرانبەر ژنە وەحشییەکانمان! \nبێ وێنەیی جەللادەکەم و تەمەنی درێژی شمشێرەکەی\nلەسەر چەپۆکان و حیلەی لە ناکاوی\nغیرەتە ئەسپی ئێوە وەستابوو\nبەڵام، ئۆه! «بەداخیشەوە نا»\nئەو غیرەتە گوێ تەپانە هەرزوو لە کەلاوەکانی\nکوردستاندا و لەسەر نوێڵکی قەراغ زۆنگاوەکان\nسەگ خواردنی\nسەگ خواردنی\nسەگ!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "هەتاو", "poem_description": "بۆ هاوڕێم کاک جەبار فەرمان", "poem_text": "لەو شەوەدائێوە بەوری.. باوبۆران بوون؟ \nیان ئەسپی گڕ؟ \nدارستانی زەنگ بەدەست بوون؟ \nیان چریکەی گەرووی چیا؟ \nکە کەوتنە ڕێ؟ \nلەو شەوەدا..\nهەر لەیەکەم پەڵە هەوری سۆراخەوە\nهەر لە یەکەم بازرەقەوە: \nحیلەی شاخ و\nهاژەی مێژوو\nگڤەی زام و\nگرمە گرمی گۆڕستانی شەهیدان و\nبارانی شیعری ئێمەتان لەگەڵدا بوو! \nلەو شەوەدا..\nکە کەوتنە ڕێ و\nڕیز لە دوای ڕیز\nسەروملتان بوو بە چرا\nهەر لە یەکەم چەخماخەوە..\nهەر لە یەکەم داڕژانی هەڵاڵەکانی جەستەوە\nتیرێژی چاوەکانمان و تیشکی خوێن و\nشەبەقی ڕۆحی ئێمەتان لەگەڵدا بوو! ..\nلەگەڵ باڵاتانا.. درەخت\nلەگەڵ پەنجەتانا.. قەڵەم\nلەگەڵ گوللەتانا.. وشە\nلەگەڵ باهۆزی قاچتانا\nسروودی دەغڵ و گۆرانی\nبەفرو ژنی\nئەم وڵاتە سپییەتان لەگەڵدا بوو. \n\nلەو شەوەدا\nکە دار هەناری بەژنتان\nبەسەر پشتی ترس و بیم و بەردا سەرکەوت\nدوور و نزیک\nوەک گوڵ ئەستێرە و ئاگری شوان\nدڵۆپ\nدڵۆپ\nخوێنی «سوڵتان» ورشەو پرشەی\nئەدا لە چاوی چەکتان و\nڕەوەز، ڕەوەز\nپێشتان ئەکەوت. \nلەو شەوەدا\nدەستەکانی «عبدالخالق»\nوەک گوڵ ئەستێرە و ئاگری شوان\nدڵۆپ\nدڵۆپ\nخوێنی «سوڵتان» ورشەو پرشەی\nئەدا لە چاوی چەکتان و\nڕەوەز، ڕەوەز\nپێشتان ئەکەوت. \nلەو شەوەدا\nدەستەکانی «عبدالخالق»\nباسکی هەور و باڕێزە بوون\nنزیک و دوور\nوەکوو بریسکەی شەپۆلی بەر خۆرنشین\nیان پڕیشکێکی ئاگرین\nکۆترە سوورەی کتێبەکەی شەقژنی بوو\nدەشت لە دوای دەشت\nبەرد لە دوای بەرد\nپێشتان ئەکەوت\nلەو شەوەدا\nسەری «قاسملو» بۆ ئێوە\nمانگە شەوبوو\nسنگی «ڕانییە» ئەستێرکی\nگوڵەباخ و\nگۆمی پێنج مانگی خنکاو بوو\nبۆ سبەینێش\nلەو «سەر»ەوە و\nلەو سنگەوە و، لەو گۆمەوە\nگوێمان لێبوو\nوژەوژی مێژوویەکی تازە ئەهات\n«دووهەم بەهاری ڕاپەڕین»\nکازیوەی گوڵ و کانیی بوو\nهات و هەڵهات! . \n\nتاریکیی ڕیشی درێژی\nئەئاڵاندە: ملی شیعرم. \nملی گوڵم. \nملی ژنم، \nسەدەی بەردیین بە تەورەوە گەڕبۆوە\n«سوڵتان سەلیم» هەر بەهەمان عەمامەوە\n«سوڵتان موراد» هەمان جبەی لەبەردا بوو\nهەمان فەتوا بۆ کوشتنی سەربەستیم و\nهەمان شمشێر بە دەستەوە و\nخوێنی منیش ئاوی سووری دەسنوێژی بوو! . \nتاریکیی ڕیشی درێژی\nبەردابۆوە سەر پەنجەرەم\nبە زامداریی\nهەتاوو\nماچ و\nجریوە\nئەگەیشتنە ناو ژوورەکەم. \nڕیشی درێژیی تاریکیی.. جەندرمە بوو\nبەسەرسەری قەڵەممەوە ڕائەوەستا\nبەسەر سەری.. خەیاڵمەوە\nبەسەر سەری.. ڕەنگەکانی جل و بەرگ و پێڵاومەوە\nبەسەر سەری.. ئاوێنەوە، پەرداخەوە، شاییمەوە\nبەسەر سەری.. پێکەنین و جوانیمەوە\nبەسەر سەری.. سەماکانی\nجەژنی لە دایک بوونمەوە، \nڕیشی درێژی تاریکیی\nجەندرمە بوو، پاسەوان بوو\nبەر باخەڵی وشەکانی ئەپشکنیم\nبۆ سووراوی لێوی شیعر و\nکلی چاوو، سەر ڕوومەت و\nبۆ گۆرەوی کورت و شانە و بۆ «ماسکارا» و\nبۆ «شانتۆڵ»ی دەزگیرانەکەم ئەگەڕا..\nڕیشی درێژی تاریکیی..\nبە زۆر لەچکی بە گوڵاڵەی مێژووم ئەکرد. \nعەبای ئەدا بەسەر مانگدا. \nپاوپووزی شاری ئەبڕی. \nچاویلکەی (بێکەس)ی ئەشکاند. \nشیعری خەیامی ئەڕشت و\nبەستە و گۆرانیی ئەکوشت و\nسەد جەڵدەی ئەدا لە عەشق و\nهونەریش بۆ چینی دیوار! . \n\nتەوری ڕیشدار\nهاتنە ناوبێشەی ئێمەوە. \nهاتن دار بەڕووی هەتاوی\nدیرۆکی سەوز ببڕنەوە. \nهاتن سەر لەنوێ قەڵەمی\n«شەرەفکەندی» و\nجارێکی تر کتێبەکەی «عبدالخالق» بکوژنەوە. \nلە پڕ خوێنی شەهیدستانی هەژدە ساڵ\nبوو بە کێوێکی قرمزی و\nفوارە.. فوارە هەستایە پیان. \nلەو شەوەدا کێوی مێژوو گڕی گرت و\nدەوری بەرد و\nعەقڵی بەرد و\nشمشێری دەست نەیارانی\nژن و شیعری\nکرد بە زوخاڵ! . \n\nهاوڕێیان! لەبیرتانە..\nزەمانێ بوو دەوارێک بووین تاق و تەنیا\nلەناو زوقما وەک باڵامان خەم ئەیبەست و\nڕۆژ ژمێرێ بووین بێکەس و\nقەڵەمێک بووین بێ کڵاو و\nتفەنگێک بووین بێ هەناو و\nتایپێک بووین دەست لەجێچوو! . \nچادرێ بووین وەک کوردستان تاق و تەنیا\nئێمە گوڵێکی هەتاومان\nلە بەرۆکی دوا ڕۆژ ئەدا! . \nهاوڕێیان! \nنەهێنیی سەوزێتیی ئێمە لەوەدایە: \nنە ڕەگەکانی بەستەڵەک\nدەست و پێی تیشکمان ئەبەستێ و\nنە گوڵجاڕی لوتکەکانی سەرکەوتنیش\nئەمانخاتە سەر دوو باڵی\nسیمرخێکی لەخۆبایی! ."}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "هەناسە ساردەکانی گەرمیان", "poem_description": "", "poem_text": "-1-ئەگەر بەیانییەک ڕێکەوت\nئا لەم دەشتەی گەرمیاندا\nکەڵێکتان بینی، سەرسنگ سوور، \nچوارپەل سپی، \nچاو ئاگرین. \nهیچ دەنگ مەکەن، دەسیش بگرن بە سنگەوە. \nئەوە: «حەمەڕەشە» کەی خۆمانە و\nبەسەردانێ هاتۆتەوە بۆ لای «حەمرین»! . \nئەگەر نیوەڕۆیەک ڕێکەوت\nئا لەم دەشتەی گەرمیاندا بازێکتان بینی، گەردن سەوز، \nباڵ خوێناوی، \nپەڕ ئاڵۆزکاو..\nبازێکی بێ ماڵ و هەوار\nهیچ دەنگ مەکەن.. ڕێگە بەردەن\nئەوە «مەلا ئەحمەد»ی خۆمانە و\nبە سەردانێ هاتۆتەوە بۆ لای هەردوو\nجووتە خوشکی کفری و کەلار! \nئەگەر ئێوارەیەک ڕێکەوت\nئەسپێکتان بینی تەوێڵی کڵپەدار و\nیاڵ نارنجی و\nکەللە بچووک. \nهیچ دەنگ مەکەن، دڵتان خۆش بێ\nئەوە «مامە ڕیشە»کەی خۆمانە و\nبەسەردانێ هاتۆتەوە بۆ لای کەرکووک! . \n-2-\nهەموو ساڵێ لە ناوەڕاستی شوباتدا\nلە ناوەڕاستی سەرمادا\nلە پانزەوە هەتا هەژدە\nبانگی شێوان، وەکوو دەربەندی باسەڕە و دڵی کێوان\nدەرگای حەوشەی ماڵەکانتان بکەنەوە. \nلە ژوورەوە تەدارەکی جەژنێ ڕێکخەن: \nچرا هەڵکەن، ئاگر خۆشکەن، چایی دەمکەن\nئاڵای سەوز و سوور هەڵواسن، \nسەرینی پەڕ، جاجمی نوێ، پێخەفی تازە دەربێنن\nمۆم و بوغورد بسووتێنن. \nتاقە کەڵەباب سەر بڕن. \nبۆ میوانێ لەش خۆڵاویی و\nبرسی برسی ئەگاتە جێ\nبۆ عاشقێ لە ئەشکەوتی «داری خلە»ی\nئەنفالەوە کەوتۆتە ڕێ\nبۆ ئازیزێ وەکوو کلووی بەفر و پرشنگ\nوەکوو کزەی دەم سیروان و\nبۆنی گڵی باوە شاسوار\nلەم ناوەدا پەیدا ئەبێ\nهەموو ساڵێ لە ناوەڕاستی سەرمادا\nلە پانزەوە هەتا هەژدە\nدەرگاکانتان بکەنەوە و چاوەڕوان بن\n«مەلا ئەحمەد» ئەگاتە جێ! . \n-3-\nئەی کیژانی ڕەنگ ڕێحانەیی\nئەم مەڵبەندە\nئەگەر چوون بۆ ڕێواسان و \nپیشۆکان و سێوی بن عەرد\nهەر بنەیەک لە شوێنێکدا\nژمارەیان گەیشتە حەوت\nبۆ موفەڕکی سەبری ئەوین هەڵیان بگرن. \nئەی کیژانی ڕەنگ ڕێحانە! \nئەو «حەوت»انە: \nحەوت لەشەکەی\nحەوت براکەی\nئەشکەوتەکەی\n«داری خلە»ی گەرمیانە! . \n-4-\nسەرم گردی شەهیدانە و\nقژم ئاپورەی ژنانی عەبا بەسەر\nسەرم گردی شەهیدانە و\nهەر شوێنێکی هەڵبەنەوە\nلەمپەڕەوە هەتا ئەوپەڕ: \nپەنجەی مانگێ یان دەم و لێوی کانییەک\nیان گەردنی قەسیدەیەک\nیان کاکۆڵی گوڵە گەنمی منداڵێکی\nگەرمیانی لێ دێتە دەر! . \n-5-\nئەوە «مانگ»ە یاخود سەری «حەمە ڕەش»ە؟ \nلە بانێژەی ئەو هەورەوە\nئەڕوانێتە خوێنی «حەمرین»؟ ! \nئەوە ڕیشاڵ ڕیشاڵی ئازاری ناو کەرکووکە؟ \nیاخود ڕیشی مامە ڕیشە\nوەکوو لاولاو ئاڵاوەتە، \nدار فرمێسکێکی «خانەقین»؟ ! \nئەوە حەوت پەڕەی گوڵێکی ناو ئەنفالە؟ \nوەکوو حەوت دەنکە گێلاسی چاوی کەلار\nلەسەر مێژوومان ڕووان؟ ! \nیان حەوت پەنجەی حەوت ئەستێرەی\nئەشکەوتەکەی داری خلەی ژمارە چوار؟ !"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "هەژین", "poem_description": "", "poem_text": "بە باڵەبانی چ ژانێک بتژەنم؟ بتنێم بە لالێوی کام شوانی حەسرەت و گوناهمەوە؟ \nتا بیستنم بە بارانی ئەم دۆزەخە شیرینە\nگوڵ گوڵی و تەڕ و پاراو بێ؟ \nبە کام ڕەگی تێر ئاو بە ئازار، پژوپۆت شێت بکەم؟ \nبۆئەوەی لە خاچی ئەم باڵا سوورەی ئاسۆمەوە بئاڵێن؟ \nلە پێدەشتی ئەم گومانە زەرد و بەرینەدا\nکام ئەسپی یەقین بئاژوێم؟ \nبۆ ئەوەی بگەمە هەواری خۆڵەمێشت؟ \n\nناتوانم بتژەنم و بتکەم بە باڵی ئەفسانەی ڕوانینم\nهەتا دڕ بە ئابڵۆقەی ئەم وەرزە نێزە بە دەستانە نەدەم، \nئابڵوقەی: هەوەسە زێڕینەکان. \nئابڵوقەی: دەمامک. \nئابڵوقەی: کتێبە چەکمە لە پێکان. \nئەم بەیانییە دەستی خۆم\nلە کۆتی شانی خۆم ئازاد کرد و\nپێم وت: بچۆ\n«با» لەسەر «ئاو» بنووسەرەوە\nگەردەلوول بخوێنەرەوە\nساکاریی بکە بە تەم و مژ. \nشەوەزەنگ هەڵهێنجە\nبۆ هەڵتەکاندنی بورجی سیای فەرهەنگەکان\nبوومەلەرزە بە. \nسیحری شیعر بەو سرووشت تەوق کە. \nڕێی نەهاتێ بگرە کە وتیان پیا مەڕۆ\nلە ڕواڵەتی بە بریق و باقی گەڵاکان گەڕێ و\nبەرەو بنج داگەڕێ. \n\nپێم وت: بڕۆ و گوێ مەدەرە «سەر»م. \n«سەر»م: ئەو سوڵتانەی تا ئەم چرکەیەش\nهەرخۆی لە کفنی تاریکستانەوە پێچاوە و\nبە دڵنیاییەکی گەوجانەوە هەتا ئێستەیش\nلە نێو تابووتی پەندە بوێرشەکاندا ڕاکشاوە. \nبڕیارم دا، ئەم بەیانییە، وا بتژەنم. \nبڕیارم دا: دەست بکەمە گەردنی مەحاڵی ئەو دیو سنوورەکان\nچوارچێوەکان فەرامۆش کەم\nگەردوون بێنمە نێو چاوانمەوە\nبە باڵی فڕینێکی بێکۆتایی ئەوینت بکەم بە ئاسمان. \n\nپەنجەکانم بەرەڵا کرد: \nبۆ ئەوەی شار و شارۆچکەی ئەم «زمانە» بهەژێنن\nئەو دیوارە نەفرەتییانە بڕووخێنن\nکە قامووسی تاریکیی و وشەی نۆکەریی دەست لەسەر خەنجەر\nسەقامگیری کردوون. \nقەڵەم بە دەوری کاغەزدا کەوتە حیلە: \nدواتر بوومە یاوەری و بەجووتە\nملی بن بیفە ترسناکەکانی ئەوینمان گرت. \nباڵە خوێناوییەکانی قەڵەمم داگیرساند\nئەو باڵانەی وەک باسکی داستانەکان\nسرەوتیان بۆ نەبوو. \nلەو هاوارانە ئەچوون کە لە دووڕیانی\nنەمری و بزربووندا\nبە مەحاڵی بەخشندە، \nبە ترسی ئێسک سووک، \nبە مردنی بە شۆڕش ڕازاوە، \nئەگەن و ماچیان ئەکەن. \nمێژووش خێڵی تۆڵە بوو. \nدەمی بڕندەی ئەو یاسا بەردینانە بوو\nکە هەموو ڕۆژێ لەسەر سەکۆی خوایەکی دڵڕەق\nوەکوو ئاسکێکی پەڕاگەندە و لانەواز، سەریان ئەبڕیم. \nبەڵام من دوای هەموو سەربڕینێ\nهەڵئەستامەوە سەرپێ\nدیسانەوە ڕووم ئەکردەوە: ڕووگەیەکی تازەی تۆ. \nگیانی نوێخوازم.. گیانی گەڕیدەی ڕەجم کراوم\nوەکوو «سەمەندەر»\nدیسانەوە بە خەون و گۆرانی و سەما\nهەڵئەگیرسایەوە، دائەمرکایەوە، هەڵئەگیرسایەوە، \nڕێگەم\nڕێگەی ئەوینی ڕووت و ڕەجاڵم: \nبۆ ئاوی تینوو، \nبۆ گوڵە گەنمی برسی، \nبۆ پرشنگی وێڵی بێ ئەنوا.. ئەکردەوە. \nهیوام\nرافزییەکی عاشقی بێپشت و پەنایە\nسۆزەکانی «حەللاج» ناوکیان بڕیوە. \nمن سەرەتای ئەو یاخی بوونەی مەرگی خۆم..\nسەرەتای ئەو شێت بوونەی دەستم لە بیرە: \nکاتێ پەنجەم لەسەر گردۆڵکەیەکی شەوەزەنگی زمان\nکەوتە قاسپە قاسپ و خوێندنی ڕەنگاو ڕەنگی\nبە گوێچکە نائاشنا و بە چاو نامۆ. \nلەوساوە ئیتر یەکەمین هێڵی کازیوە\nلە مناڵدانی «ڕستەیەکی نوێدا»\nسەری لە قەڵەم جوقاو بە نەفرەت کرا. \nئەوسا منیش نەفرەتم\nلە یەکەمین لە دایکبوونی شێوێنراوی خۆم کرد. \nبەفری ڕوانینێکی نوا باریوم\nپێشکەشی بوونم کرد: \nکە لە گەرووی سێدارەکانمدا زابوون. \n&#39; ئەو سێدارانەی هەموو شەوێ\nلە ژوورەکەمدا ڕیز ئەبن&#39;\nلە فرمێسکی ئەو گوڵە نامۆیانەدا\n«کە لە سەرمێزەکەم.. هەڵئەقووڵین»\nلەو نیشتمانە گرمۆڵەیەدا\n«کە سەری لە گوێ قەبری چرپاکەم ئەلەرزێ»\nجارێکی تریش گوڕم بەستەوە\nگوڕبەستنەوەی شەیتانێکی دڵنەرمی بازۆڵە ئەستوور. \nبێباک بووم، بێدەربەست.. لە چاوی\nئەو وشە- جاسووسانەی\nشوێن پێی شەپۆلیان هەڵگرتبووم. \nبێباک بووم، بێدەربەست لە داوی\nئەو «زاراوانەی» بۆ خەیاڵم نرابوونەوە. \nئیتر ئەوسا\n«قەناعەت»م وەک بلیتی «یانسیب»ێکی دۆڕاو لەت و پەت کرد. \nزەمانم وەک سەعاتە ژەنگ گرتووەکەم شکاند. \nبە هەوێنی تیشکی ئەم بەیانییەیش\nنانم بۆ خۆشەویستییەکی هەژار و بێ داڵدە و\nنیشتمانێکی ئاوارە کردەوە. \nئەو دەستەیش کە بەڵێنی\nهەژین و بوومەلەرزەی بە «زمان»داوە\nبارانی خەون، لە هەڕەتی تێکشکان و هەرەسدا\nلەسەر تەم توومان ئەنووسێتەوە."}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "یادداشتی کۆترە کێوییەک", "poem_description": "", "poem_text": "لە ناو ڕیشی دەوەنێکدا خۆم شاردەوە وگوێم گرت لە بەردی ڕەوەزێ\nتاقە خەمی بەرد ئەوەبوو: \nئێستە و دواڕۆژ\nلەو شاخەدا هیچ ڕەوەزە بەردێ نەبێ\nلە ئاست ئەودا سەر هەڵبڕێ و\nلەو بەرزتر! \nلە بەرۆکی ئێوارەدا خۆم شاردەوە و\nگوێم گرت لە جۆگەلە ئاوێ\nتاقە خەمی ئاو ئەوەبوو: \nئەم کەی ئەبێ بە لافاوێ و\nلەم وەرزەدا\nڕۆژێ زووتر\nجۆگەکانی تر قووت ئەدا! \nلەناو قژی تەم و مژدا خۆم شاردەوە و\nگوێم گرت لە ڕازی بولبولێ: \nتاقە خەمی ئەم بولبولەیش هەر ئەوەبوو\nلە وڵاتی ڕەنگاوڕەنگی گۆرانیدا\nئێستە و دواتر\nهەرگیز دەنگێ پەیدا نەبێ\nلەخۆی خۆشتر! \nلە پشت ملی کەنتۆرێکدا خۆم شاردەوە و\nگوێم گرت لە ئاوێنەی جوانێ\nتاقە خەمی ئاوێنەکە هەر ئەوە بوو: \nکوێر بێ و بشکێ و\nورد و خاش بێ و\nبەڵام ئەو ڕۆژە نەبینێ\nلەبەر ئەودا\nلە پەریخانی شاژنی\nژنێکی تر هەبێ جوانتر! \nلە دواییدا، ویستم بچمە پاڵ سنووقە فیشەکێک و\nلە سێبەریا خۆم حەشاردەم..\nگوێ لە خوێنی مێژووم بگرم\nکە هەر مێژووی خۆم کوشتووێتی و بۆتان باسکەم! \nگوێ لە گەردنی پەڕیوی خۆم ڕابگرم\nکە هەر دەستی خۆم پەڕاندی و بۆتان باسکەم! \n\nگوێ لە سێدارەی دەنگی خۆم..\nکە هەر خۆم بووم بە سێدارەی..\nگوێ لە زیندانی خەونی خۆم\nکە هەر خۆم بووم بە زیندانی و بۆتان باسکەم! \nبەڵام تفەنگ.. تفەنگ.. تفەنگ..\nپێی زانیم و فریا نەکەوتم هەڵفڕم\nبە دوو باڵی شکاوەوە..\nلە بەردەمی ئەودا کەوتم! ."}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "یەکانە", "poem_description": "", "poem_text": "پرسەی زیندووانە و، عومری ژنە دیرۆکێکی نەزۆک! . ئەوەتا لەم گۆڕستانە بە بژوێن و جوانەدا\nتاک تاک و بە کۆمەڵ لەسەر گازی پشت پاڵکەوتووین و\nچاومان بڕیوەتە چاوی ئەستێرە بەدبەختەکان. \nئەستێرە خۆڵەمێشییەکانی ئاسمان..\nڕەنگمان، دەنگمان، بوونمان: وەک پۆشاکمان\nتۆز و گەردی هەزار ساڵەی\nبەهەشتێکی ڕووخاو و تاڵانکراوی\nئەبەدیی لێ نیشتووە! . \nلەم گۆڕستانە بە گوڵزار و جوانەدا\nکەس خەون نابینێ! . \nکەس لە پێستی بۆگەنکردووی هەڵناگەڕێتەوە.. کەس. \nکەس مێش و مەگەزی سەر برینەکانی خۆی\nدەرناکات.. کەس! . \nتەنانەت کەسیش وڕێنەیەک چییە\nبە ئایندەوە.. ناکات! . \nئایندە نییە. نییە، نی! . \nقات و قڕیی خەون و، قات و قڕیی خۆشەویستییە! . \nحەسرەتمان.. ئاخ.. حەسرەتمان\nلە کوێرێکی زەلیلی دەروەزەکەر ئەچێ\nلە نابینایەکی بێ ماڵ، \nئێمە لەگەڵ باپووسکەی «ڕێککەوت»دا\nپەیمانێکی تا هەتاییمان بەستووە! . \nچۆن هات و لە کوێوە؟ .. ئێمە لێرەین.. لە ڕۆژهەڵات\nیان لە ڕۆژئاواوە.. ئێمە هەر لێرەین! \nدێت و وەک پووش و پەڵاشی دەم گەردەلوولێکی شێت\nوەک تووکەسەری ئاوبردوو\nوەک لاپەڕەی ڕۆژنامەیەکی دڕاو\nوەک تاکە گۆرەوییەکی کۆن\nوەک دووکەڵی جگەرە\nئەمانفڕێنێ و ئەمانبات و تێکەڵ بە بزربوونمان ئەکات. \nئای لەم گەمە شێتانەیە\nئێمە خۆمان بە لقی شکاوی مێژوویەکەوە هەڵواسیوە\nئەوەتا لەرەلەرمانە و هەر ساتە ناساتێکیش\nلقەکە قرچەیەکی لێوە دێ! . \nوای لەم سەمای ئێسقانە قرچۆکانە\nوای لەم ژیلەمۆ سارد و\nوای لەم بەستەڵەکە گەرمانە! . \nمن سەرلەبەری ئازارەکانی خۆم پشکنی. \nمن سەرلەبەری شانازییەکانی خۆم هەڵدایەوە. \nمن تەواوی مردنەکانی خۆم ژمارد. \nبەڵام لە هیچیاندا خۆمم نەدۆزییەوە\nلە هیچیاندا سێبەر و هەتاوێکی ڕاستەقینەم نەبوو\nقەت... قەت.. قەت\nنە سەرەڕمی شەڕی خۆم بووم و\nنە دەنووکی کۆتری خۆم. \nنە ئەسپ بووم و\nنە حیلە بووم و\nنە قریوە قریوی سوار\nمن پاشبەندێکی بێ سەر بووم، پاشبەندێکی گرمۆڵەی\nبەر نووکەشەقی قەشەکانی ڕۆژئاوا و مەلاکانی ڕۆژهەڵات. \nمن ئەو دەوەنەم\nئەو دەوەنە گرگنە خۆهەڵکێشەی\nکە نەبووم بە دار و\nنەبووم بە دار و، نەبووم بە دار! . \nبڕواننە ئەم پێستە کەوڵکراوەم، ئاڵای شەق و پەق بووی\nشانازی و سەروەریم\nچارۆگەی شیتاڵشیتاڵی بەلەمە سەرگەردانەکەم\nئەو گەمیەیەی کە وەکوو ئەستێرەیەکی خوێن لەبەر چۆڕاوی\nمەرگ. گەیشتە سەدان بەندەری تەماویی بە ترس\nداپۆشراوی، دوای شەڕوشۆڕی بێئامانی پادشاهان و\nسوڵتانان و دوای بە هەپروون بوونی خۆم. ئەو بەلەمەی\nگەیشتە چین و ماچین و گەیشتە دوا لێواری بە مردن\nڕازاوەی سەرزەمین. \nئەو گەمیەیەی بارکرا لە کەللەسەر و بارکرا\nلە خۆڵەمێشی لەشی عاشقان و بارکرا لە ئێسک و پروسکی\nسترانەکان و بارکرا لە زێڕ و لە گۆی مەمکی کچان و\nلە ئەڵماس و لە گەوهەر و بردمەوە بۆ ئاستانەکان، \nبۆ تاران و بۆ بابی عالی و.. ئەو بەلەمەی\nمێژووی چڕوپڕی شەپۆلە ڕووزەردە بە هەڵپەکانم\nئەگێڕێتەوە. ناو و ناوبانگی گەورە و بریقەداری سەرکەوتنم\nبەسەر ژن و منداڵ و پیرەمێرددا پێئەبەخشێ! . \nئاوڕ بدەنەوە ئاوڕ لە جوامێریم\nمن شمشێری هەڵکێشراوی ڕیزی پێشی پێشەوەی\nبەهەشتییەکان بووم. لە ژێر ئاسمانی مسینی\nهەزاران شارو شارۆچکەدا، وەک یەکانە دڕەکان\nجەنگیم. من دەستێکم لەسەر شوورەی چین و\nقاچێکم لەسەر پاردەکانی ئیسپانیا جێمان. \nلەویانەوە: چەندین مشت، پڕ بە سکم، پڕ بە\nگیرفانە گەورە و پان و پۆڕەکانی شەڕواڵەکەم: \nدوڕ و یاقووت و گەوهەرم بردەوە بۆ خەلیفەی ئاخر زەمان. \nلەمیشیانەوە: پڕ بە ئاوەڵکراسی ژنەکەم: \nبۆنخۆشترین شووشە عەتر و، مرواری و مەرجان و\nزومردیش بۆ خەلیفەژن! . \nمن هەمیشە کۆیلەی تاجە خوێناوییە\nپرشنگدارەکانی دراوسێ ئازیزەکانم بووم. \nلایەنگری چەقۆی سەرگەردنی شاخە ڕووتەڵەکانم..\nمن هەمیشە\nدرێژترین باوێشک بووم لە زاری ئەم سەر زەمینەدا! . \nئاخ! من تەنیایەکی بە نەعلەتکراوم لە ژێر\nئەم قوببە سامناکەدا و لەبەر هەتاوی سووری\nسزای ئەبەدییم، بەردەوام و بەردەوام بە زمانی\nچون پەڵاسم زامەکانی خۆم ئەلێسمەوە. \nمن کوت و مت لە قەلەباچکەیەکی ڕەشی شەل ئەچم. \nقەلەباچکەیەکی بەسزمان و تەمەڵ. هێزی قیڕاندنم\nتێدا نەماوە. هەموو جار ملم ئەکەم بە ژێر\nباڵە ڕووتاوەکانمەوە و بۆ سەدەیەک و دووان و\nسیان ئەنووم. من تەلیسمی بێهودەیی، \nجادووی بێ هۆش و گۆشیی، ڕێ نوماییم ئەکەن! . \nمن ئاوەزم\nلەسەر مەشقکردنێکی سەختی\nبیرنەکردنەوەی درێژخایەن ڕاهێناوە. \nبە سەبری تەوەزەللی. \nبە چاوەڕوانیی بێکۆتایی. \nبە پێشوازیی کوتوپڕی مردنی هەمەچەشن\nهەمەڕەنگ.. ڕاهاتووم. \nخوویەکی نەگۆڕم بە دروونی کفن و، \nداتاشینی تاتەشۆر و، هەڵکەندنی\nگۆڕی خۆمەوە گرتووە! . \nخوویەکی نەگۆڕم بە لەسەر پشت پاڵکەوتن و\nئەبڵەق بوون و تێڕامانی هیچەوە گرتووە. \nمن ئەتوانم ئەو چاوەی دامخست\nسەدەیەک هەڵینەبڕم! . \nئەو قوڕوقەپەی کردم تا دوو سەدەیش\nدەم نەکەمەوە.. ئاخ\nمن تاکە کەسم گوێم لە پرخە پرخی تاسەنەی\nخۆمە و خەبەریشم نابێتەوە! \nمن ئەم هەموو داب و نەریتە پیرۆزانەیشم\nلە باپیرە هەرە گەورەکانمەوە بۆ ماوەتەوە\nلە و باو و باپیرە سمێڵ بابڕ و کەللەشەکەکانەوە\nکەللە بەرانانەوە، ..\nکە جگەرەی دەم باسقەنە درێژەکانیان\nبە ئاگری ماڵە سووتاوەکانیان دائەگیرساند و\nهەرگیزاو هەرگیزیش\nچاویان نەئەکزایەوە! \nمن بێباکێکی مەزنم! ."}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "ئاخێک", "poem_description": "", "poem_text": "هەراسانم مەکە.. زریان! با نەتدەمە دەست هەڵبەستێکی هەللاجی\nشێت و تووڕەم\nبێتە سەرت و\nشیتکاتەوە و\nبتکاتەوە: \nبە لۆکەی شنەبایەکی\nترساوی پاڵ گردۆڵکەکان! \nهەراسانم مەکە.. باران! \nبا نەتدەمە دەست دۆزەخێکی ئەوینی\nغەریبیم و بێتە سەرت و\nئاگر پرژێنت بکات و\nبتکاتەوە\nبە پۆپەشمینی هەڵمێکی\nشیتاڵ شیتاڵی گوێ سیروان! \nتۆیش ئازاری نا ئومێدی و لێک دابڕان! \nئەمشەو هەراسانم مەکە\nبا زریان و با بارانت\nبۆ نەهێنمەوە و نەتدەمە\nدەست هەڵبەستێکی سوورە هەتاوی ڕۆحم و\nنەتکەمەوە: \nبە ئاخێکی\nزۆر بچکۆلەی\nقژ زەردی تەمەن پێنج ساڵەی\nبە جێماوی.. ئەنفالەکان! ."}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "ئافیش", "poem_description": "", "poem_text": "لەسەر ئەم کورسی پاییزەخەریکە چاوم هەڵوەرێ\nبەرامبەریش\nهەر وەکوو خۆم\nکۆنە ئافیشێکی دیوار\nلاشان بەربوو\nبەدەم (با) وە هەڵ ئەلەرزێ و\nوا خەریکە\nوردە.. وردە\nئەخزێتە خوار!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "ئاوی شیعر", "poem_description": "", "poem_text": "من هەندێ جارکە ئاو لە وشەم ئەبڕدرێ و\nئەبمە کاغەزێکی قاقڕ. \nکارێزکەنێکی خەیاڵم\nدائەهێڵمە ناو قووڵایی مێژوومەوە: \nخەم هەڵکەنێ و\nخەم هەڵکەنێ\nتا ئەگاتە ئاوی شیعر!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "ئێوارەیەک", "poem_description": "", "poem_text": "هەزار ڕێکەوت، بوون بە هەزارشەوی مقەست\nباڵیان کردم. \nهەزار ڕێکەوت، بوون بە هەزار\nدەستی کۆست و\nقفڵیان کردم\nهەزار ڕێکەوت، بوون بە هەزار\nدارە مەیت و\nهەڵیان گرتم. \nبەڵام تاقە ڕێکەوتەکەی تۆ بوو\nئێوارەیەک\nبوو بە ئاسمان\nبوو بە کلیل\nبوو بە لانکە و\nبووم بە شیعرێکی نوێ تر و\nدەم بە گۆرانیی هاتمەوە!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "ئەسپ و چرا و مانگ", "poem_description": "", "poem_text": "-بابە بۆچی ئەسپەکەی «شێخ»لە بناردا کەوت و گلا و\nنەبوو بە «با» و\nبە بروسکەو\nسەرنەکەوتە سەر ترۆپکی\nپاشەڕۆژ و\nشاخی هەتا و؟ ! \n- کوڕم.. ئینگلیز.. داوی ئینگلیز\nئینگلیز.. خستی\nئینگلیز.. گرتی\nئینگلیز.. کوشتی! \n- ئەی بابە بۆ چرای ئاڵای\nناو بەفرانباری مەهاباد\nلە تەمەنێکی زۆر کورتدا\nکورتتر لە گوڵی دار چوالە و\nکورتتر لە خەونی پەپوولە\nپرشنگەکانی هەڵوەری و\nدڵی وەستا؟ ! \n\n- کوڕم! فووی ڕووس\nفووی «ستالین» و «سەڵتەنە» و\nگۆڕینەوەی خوێنی کوردستان بە نەوت و\nمەزاتە گەورەکەی دنیا! \n- ئەی بابە ئەم «مانگ»ەی ئێستا\nکە لە ئاسۆی خوێنمانەوە بوو بە خەونی\nگۆیژە و مەتین وسەفین و\nلە ناو سەری مێژوویەکی شەهیدەوە\nخەرمانەی دا؟ ! \nبابە.. بابە ئەی ئەمەیان\nئەم مانگەیان\nکێ ئەی کوژێ؟ ! \n\n- کوڕم.. کورد خۆی.. هەر خۆی و خۆی\n\nکەسی تر نا\nئەمجارەیان خۆی ئەیکوژێ\nخۆی ئەیکوژێ\nخۆی!!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "ئەوینی سپی", "poem_description": "", "poem_text": "من وامزانی تەوقەیەکە ڕاگوزاری وئیتر دەستم دەستەکانت بەجێ دێڵێ. \nمن وامزانی سەرنجێکە ڕێبوارانە و\nئیتر چاوت چاوەکانم بەجێ دیڵێ. \nمن نەمزانی و بەختەوەر بووم کە نەمزانی. \nئەوا ئێستەیش\nدەستەکانت بوونە هێلانەی هۆنراوەم. \nمن نەمزانی و بەختەوەر بووم کە نەمزانی. \nئەوائێستەیش\nچاوەکانت بوونە پرشنگی سەرچاوم\nئاه.. گیانەکەم! \nلە ڕێ و بانی ئەم ئەوینە سپییەدا\nئێمە ئێستە بووین بە دەستێک\nئێمە ئێستە بووین بە چاوێک\nئێمە ئێستە بووین بە دڵێک\nئاه.. گیانەکەم! \nدووکەس بووین و\nلە جیهانی ئەم عەشقەدا\nبووین بە کەسێک!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "باران", "poem_description": "", "poem_text": "کە ئەگریایتلەو ساتەدا هەورێ بووم و لە چاوتا بووم\nکە داڕژای، گەرم.. گەرم\nدڵۆپێ بووم لەخەمەکانی ئاسمانت\nوەختێ گەیشتمە سەر لێوت\nجارێکی تر هەڵم بووم و\nهەناسەی ساردت لێی دام و\nدیسانەوە من بوومەوە\nبە بارانی نیگاکانت!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "بازنەی ئاگر", "poem_description": "", "poem_text": "بۆتان بێ عشقی «مەم و زین» ئەبێ چی بێ؟ ! مەم و زین بێ شیعری خانی ئەبێ چی بێ؟ ! \nخانی بێ شەوقی زمانی کوردی چییە؟ ! \nکورد کە کوردستانی نەبوو ئەبێ چی بێ؟ ! \nکوردستانیش\nبێ ئاگرەکەی\nشاری کەرکووک\nئەبێ چی بێ و\nئەبێ چی بێ و\nئەبێ چی؟ !!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "بۆ دوو میوان", "poem_description": "", "poem_text": "لەسەر بەردێبەیان پرچی بارانێکی ئەهۆنیەوە. \nلە دەفتەری مێرگێکیشدا\nبارانیش جۆگە شیعرێکی ئەنووسیەوە. \nلە جۆلانەی شەپۆلیشدا\nشیعریش بەدەم سەمای وشە و درەختەوە\nبۆ دوو دڵداری میوانی\nدیوانی باران و کەژ و\nخەونی بەرد و\nئاسمانێکی ئەخوێندەوە."}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "بەرد", "poem_description": "", "poem_text": "لەسەر تەوقە سەری ئەزمڕوەختێ زەردە. \nلەو ئاستەدا کە شار وەکوو باخی نارنج\nیان ئەستێرکی کەڵە پشکۆ، دەرئەکەوێ! . \nلەو ئاستەدا بەردێک هەیە\nوەکوو مێژووم تاق و تەنیا. \nوەک مەزاری (نەجم الدین)ی کەشتییەکەی نووح\nتاقو تەنیا. \nبەردێ جێ پەنجەی حەزرەتی نالی و سیمای ئەوی لەسەر\nنەخشە\nبەردێ وەکو جەستەی شیعری (فایەق بێکەس)\nهەمووی ڕێ ڕێ. \nبەردێ تەنها چەند مانگێکە\nدوا تەڵزمی کۆستێکی نوێ\nلە دەستەکانی بۆتەوە و\nئێستە مەرگ و ئێستە شەوو ئێستە خوێنی\nلەسەر ئەڕوێ. \nبەردێ، بەردێ کە بینیتان لائەدەن و\nدەوری ئەگرن\nیەکە یەکە یان بە کۆمەڵ ئەچنە سەری و\nبۆ یادگار لەگەڵ شاخ و لەگەڵ هەور و\nلەگەڵ خەم و لەگەڵ یەکدا\nوێنە ئەگرن! ..\nبەردێ.. بەردێ\nئازیزینە! خۆم گۆڕیوە خۆ دەرناخەم\nمن لەسەر دەم پاڵ کەوتووم و\nسەرم دێشێ و پشتم دێشێ و\nدەنگیش ناکەم\nئەو بەردە\nمنم\nمن!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "بەردەوام خۆشەویستی", "poem_description": "", "poem_text": "بە پەلکە گیایەک ئەنووسم ودارستانێک\nئەخوێنمەوە. \nدڵۆپێ باران ئەبینم\nگوێم لە هاژەی\nزەریایەکە. \nدەنکە گەنمێ لەسەر دەستمە و\nخەرمانێ وا\nلە گیانمایە! \nتاڵێ قژی یارم پێیە و\nخۆشەویستیم\nلە پاڵدایە. \nمن ئێستاکە\nیەک دێڕ شیعری نالیم لایە و\nکوردستانم\nلەگەڵدایە!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "بەندەر", "poem_description": "", "poem_text": "سەدو پێنج کورسیی ڕەنگاوڕەنگپەنجای سەوز و\nپەنجای زەرد و\nپێنجی مۆر و\nڕووبە ڕوویشمان: \nهەزار و یەک.. کێشەی ڕەش و\nترسی تەڵخ و\nگێژی پرسیار! . \nبەڵام هەموو\nلە ناو ئەم کەشتیی هۆڵەدا\nلەگەڵ سەوڵی زیوینی دەس\nبیست و پێنج ملیۆن دار بەڕوو\nڕوومان کردۆتە بەندەری\nئایندەیەک\nوەکوو گەنم\nپرچ زێڕین و\nوەکوو ئاشتیش\nبەژن سپی!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "بەڵام", "poem_description": "", "poem_text": "من ئەزانم ئەگەر ئێستەگوڵە گەنم بێتە قسە.. بێتە دووان\nبە خەرمان داخ هەڵ ئەڕێژێ\nلە دەست ئێمەی\nگەورە کورسی و\nگەورە چەک و\nگەورە گیرفان..\nمن ئەزانم لەتاو هاربوونی نان و ئاو\nلەتاو دزی دەست و پەنجە\nلەتاو بەرازی سیاسی و\nلەتاو قرژاڵی قاچاغچی و\nلەتاو ڕووخساری «موزەوەر»\nئەگەر شەقام ببزوێت و دەستکاتەوە و\nهەڵسێتە پێیان\nڕەنگە درەختمان تێبگرێ\nڕەنگە عەموودمان تێبگرێ\nڕەنگە پەیکەر و پێپلیکە و\nچەتری پاس و\nڕەنگە شۆستەمان تێبگرێ\nبەڵام من ئەوەیش ئەزانم\nئێستە.. ئێستە\nکە بێ دەنگیی گوڵەگەنم و\nکە بێ دەنگیی شەقامەکان\nبە تەنها هەر\nلەبەر چاوانی ئازادی و\nنەهاتنەوەی\nئەژدیهاکە و کوللەی بەغدا و\nقاچی بەعسە!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "تاقەجار", "poem_description": "", "poem_text": "ئەو سەرنجەی گرتتە چاومهێندەی نەبرد، وا هەستم کرد: \nچاوانم بوون\nبە دوو زنەی گوڵ و شیعر و\nلە بناری نێو چاوانما هەڵ ئەقوڵێن. \nئەو دەستەی خستتە دەستمەوە\nهێندەی نەبرد وا هەستم کرد\nدەستەکانم\nبوون بە شەقامی تریفە و\nمەم و زینی پێدا ئەڕۆن. \nبۆ تاقە ماچی خوداییش\nمن چی بڵێم؟ ! \nهەتا ئێستەیش وا هەست ئەکەم\nهەر ئەوجارە\nتاقە جار بوو\nلە توانەوەی ئەو ماچەدا\nمن کێوی توور و\nمن مووسا و\nخودام دیوە!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "توانەوە", "poem_description": "", "poem_text": "کە تۆ ڕۆیشتی.. کورسیەکەت وتەڵێ گوڵ و\nپەرداخەکەت\nلام مانەوە\nیەکەمیانم کرد بە تەختی شاشیعرێکم. \nدووەمیانم\nلە کەنار ڕۆحما ڕووانەوە\nسێهەمیشیم\nپڕکرد لە ماچی ئەو دەمە و\nهەڵم بڕی بیخۆمەوە\nکەچی من خۆم\nتیا توامەوە! ."}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "تۆ", "poem_description": "", "poem_text": "تۆ ئەگەر درەخت بوویتایەدار هەرمێی گوڵ سپی ئەبووی. \nتۆ ئەگەر کانی بوویتایە\nلە بناری کەکۆن ئەبووی. \nتۆ ئەگەر چرا بوویتایە\nچرای سەر شاعیرێک ئەبووی\nئەگەر شارۆچکە بوویتایە، کۆیە ئەبووی. \nئەگەر کتێبێک بوویتایە، مەم و زینی خانی ئەبووی. \nئەگەر تاڤگە بوویتایە، بێخاڵ ئەبووی. \nئەگەر قەڵەمیش بوویتایە، \nقەڵەمەکەی شێرکۆ بێکەس ئەبووی! ."}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "تەماشا", "poem_description": "", "poem_text": "ماوەیەکە من خۆم فێریزمانی زەریاکان ئەکەم\nهەتا ڕۆژنامەی شەپۆل و\nگۆڤاری تەم بخوێنمەوە و\nلە گفت و گۆی: نێوان هاژە و\nکەنار بگەم! . \nماوەیەکە من خۆم فێری\nنۆتەکانی باران ئەکەم\nتا گیتاری (با) بژەنم و\nپیانۆی ڕێژنە لێدەم و\nلە کۆنسێرتی جۆگەکان و\nلە کۆڕاڵی ڕووبار بگەم! . \nماوەیەکە من خۆم فێری\nمەلەی ناو بێدەنگی ئەکەم\nهەتا گێژەنی پرسیارم قووڵ بێتەوە و\nبچمە ژێر وشەکانەوە و\nدەستبەم لە بنی نەهێنی و\nلە گومان و\nلە مردن و\nلە خوا بگەم. \nماوەیەکە من خۆم فێری\nهەڵگەڕان ئەکەم بەشەودا\nهەتا چاوی ناو مەترسیم تیژ بێتەوە و\nبچمە سەر دوندی تەنیایی و\nلەوبەرزەوە\nسەیری جیهانی خەم بکەم."}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "تەنیایی", "poem_description": "", "poem_text": "تەنیایییەکساردتر، لە کڕێوە خوێنی ئێوارانی\nئێستەی وڵات\nدەوری داوم..\nتەنیاییەک جارێک ئەمکا\nبەو گەڵایەی، چڵەکەی خۆی: \nفڕێی بداتە بەر قاچی گەردەلوول و\nجارێکی تر بەو باڵدارەی\nلە شەوێکی بەفرانباردا\nهێلانەکەی خۆی دەری کا!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "تەنیاییت", "poem_description": "", "poem_text": "تەنیاییت ژوورێکە بۆ شیعری غەریبیملە ناویا، ئەبارێم، دائەکەم، شەست ئەکەم\nسەرتاپای کەژانی خەمانت تەڕ ئەکەم. \nئەی کچی نامۆیی و هەڵقرچان! \nتەنیاییت هەروەکو تەنیایی کوردستان\nبە هەردوو\nکردوومیان بە چاوی زستان و\nبە داری گریانی\nدوای خەزان!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "جوانە دڕندەکە", "poem_description": "", "poem_text": "تانسۆچیللەر! تابلۆیەکە لە قژی زەرد\nدووچاوی مەست\nلە گەردنێکی کافووریی و\nسنگێکی بەرز. \nتانسۆچیللەر! تابلۆیەکە\nلە ئاسمانی لەشێک سپی\nورد بەرەوە! \nلەو قژەدا تەلبەندی دڕکاویی شەوو\nلەو چاوەدا نووکە سوونگی و\nلەو ملەدا ئەڵقەی پەت و\nلەو سنگەدا نارنجۆک و\nگوللە تۆپ و\nسەری بڕاوم ئەبینی! . \nباش گوێ بگرە\nلە ئاسمانی ئەو لەشەیشدا\nقیژەی ئاوم و\nقیژەی دایکم و\nزریکەی مێژووم ئەبیسی! ."}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "جیمس جۆیس", "poem_description": "", "poem_text": "سەر ئەوەندەیگوێزی هیندی. \nعەینەکێکی بازنەیی\nلەشێک هەر تۆزێ لە قامیش\nبە خۆوەتر. \nلەو گوێزەدا زەریا ئەژیا. \nلە بن عەینەکدا دوو خۆر و\nلە قامیشدا سیمفۆنیا!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "حیلە و گرمەژن", "poem_description": "", "poem_text": "ئەوە ئێوەن، ئەمێستاکە، دیسانەوەڕەوە تیشک و ڕەوە زامی\nئەو پێ دەشتەن! \nئەوە ئێوەن، ئەمێستاکە، دیسانەوە..\n«بای»ی سروودی مەشخەڵانن و لە پێشەوەن\nبەڵێ ئێوەن، ئەمێستاکە، بەدەستەکانی گەرمیان\nبە هاواری باوە شاسوار\nبەسەری پردێ و کوڵەجۆ\nلە دەروازەی سینەی ڕەشی کەرکوک ئەدەن\nزۆرتان لەوێن.. ئەتانبینم: \nمامەڕیشە بە چل گەزی پشتێنەوە\nحەمە ڕەش و کاسکێتەکەی\nمەلائەحمەدو ڕادیۆکەی\nمەلائاراس و هەگبەکەی.. نازم و کۆڵە پشتەکەی\nهەموو لەوێن.. ئەمێستاکە\nتەنها حیلەی ئەسپەکانی شیعری من و\nگرمەژنی هەوری دەنگی\nفەرهاد سەنگاویتان کەمە!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "حەسەن کوێستانی", "poem_description": "", "poem_text": "لەم شیعرەدا بەفر ئەبارێ وسەرم شاخە\nلەم شیعرەدا گوڵ ئەبارێ و\nلەشم خاکە\nلەم شیعرەدا کچێکی جوان\nئەجریوێنێ و\nمنیش شەوم. \nلەم شیعرەدا خەم باڵ ئەگرێ و\nمنیش ڕێگای کۆچ و ڕەوم. \nلەم شیعرەدا.. من درەختی\nسپی پۆشی سەر ئەزمەڕی سلێمانیم..\nلەم شیعرەدا.. ئێستە زستانێکی سوورە و\nمن نمە نمەی بارانی\nسەر گۆڕی حەسەن کوێستانیم!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "خەم و خەم", "poem_description": "", "poem_text": "- بەیانیت باش بەفری هاوڕێ! بۆ تەنیاییم چیت هێناوە؟ ! \n- خەمێک سپی! \n- نیوەڕۆت باش نمەی بارانی غەریبی! \nبۆ تەنیاییم چیت هێناوە؟ ! \n- خەمێکی تەڕ. \nئێوارەت باش (با)ی بێ داڵدە! \nبۆ تەنیاییم چیت هێناوە؟ ! \nخەمێکی تیژ. \n- شەو باش باڵندەی تاریکی! \nبۆ تەنیاییم چیت هێناوە؟ ! \n- خەونێ، نەبەفری تیا ئەنوێ و\nنە باران ونە(با)و\nنە تەنیایی و\nنە چاوەکانی شاعیرێ!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "خەون", "poem_description": "١٩٩٢", "poem_text": "من ئێستاکەهەموو شەوێ گوڵە گەنم\nدێتە خەوم\nئەمکا بە دەغڵ بۆ خۆیی و\nبۆ بەیانیی کە هەڵ ئەسم\nنە ئەو دیارە و\nنە من دەغڵ و\nبرسیتر بووە تەمەنم! ."}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "خەیاڵ", "poem_description": "", "poem_text": "بێ ئەوەی لای هیچ ڕووبارێ خوێندبێتمبە زمانی ئاو ئەنووسم. \nنەچومەتە قوتابخانەی هیچ کەژێک و\nدرەختەکان ئەخوێنمەوە\nنە هەور مامۆستام بووەو\nنەچومەتە هیچ کۆرسێکی زستانەوە و\nبەڵام هەموو قەسیدەکانی باران و\nبەفر و باڕێزەم لەبەرە..\nلە پەیمانگای باڵای زریان و گەردەلوول\nهاژەو گڤە، دەرنەچووم و\nبەڵام لە باندی مۆسیقا و سیمفۆنیای\nهەموو وەرزەکان تێ ئەگەم. \nمن خەیاڵی ناو گەردوونی\nشیعرستانم!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "داری ژاڵە", "poem_description": "", "poem_text": "هەر ئەڵێی داری ژاڵەیەبە کراسێکی سوورەوە\nلە سووچێکدا ڕاوەستاوە. \nئەمڕۆ ئێرە\nسەراپای ئەم «ئەنقەرە»یە\nبۆنی چەکمە\nبۆنی قەمە\nبۆنی ئەتاتورکی لێ دێ! \nمن سەر بەرەو ژوور بوومەوە\nچارەکێک و گەڕامەوە\nکراسی سوور\nداری ژاڵە\nچاوەڕوانیی\nدیار نەمابوون\nلە جێگەی ئەو، ڕۆژنامەکە\nلەناو خوێنێکی تازەدا\n(با) پەڕەی هەڵ ئەدایەوە و\nلە پەناوە\nچاوی من و شەقامی چۆڵ\nئەیخوێندەوە! ."}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "درەختی مرواری", "poem_description": "بۆ «سەلیم بەرەکات»", "poem_text": "١. دێیتە ڕۆحمەوە و تیشکیش نیت. \nدێیتە لەشمەوە و خوێنیش نیت. \nدێیتە چاومەوە و ڕەنگیش نیت. \nدێیتە گوێمەوە و دەنگیش نیت. \nتۆ نەهێنیی\nخۆشەویستیت! . \n٢. \nمەستم بە گوناه. \nمەستم بە تۆبە. \nمەستم\nکە نەمزانی\nبۆچی گوناه و تۆبەم کرد! \n٣. \nهەر لەبەر چاوی ئاسمان خۆی\nهەوریان دزی. \nبە بەرچاوی هەوریشەوە\n«با» یان دزی. \nهەر بە بەرچاوی «با»یشەوە دڵۆپە بارانیان دزی\nهەر لەبەر چاوی بارانیش\nخاکیان دزی و\nلە خاکیشدا\nئەو چاوانەیان شاردەوە\nکە دزەکانیان بینیبوو! \n٤. \nڕیزێک مۆم و ڕیزێک شیعر. \nکە مردن هات فووی لێ کردم\n- یەکەم ڕیزم دووکەڵێکە\nپەرت پەرت ئەڕوا و بزر ئەبێ و\nئەچێتەوە ناو دڵی خوا. \nڕیزێک مۆم و ڕیزێک شیعر\n- دووەم ڕیزم\nئەو وشە و دەنگ و ڕەنگانەن\nوەک پرشنگ و خوڕەی ئاو و سەوزیی چیا\nنە هەرگیز ئەکوژێنەوە و\nنە دەمیان لە گۆ ئەکەوێ و\nنە ئەچنەوە. \nئەمێنن وەک کوردستان و\nئەژین وەکوو ئاووهەوا! \n٥. \nزریان گەڕایەوە ئەشکەوت. \nئەو ئێستاکە\nشەکەتە و ڕەنگە زوو بنوێ. \nبەڵام دەربەند\nدەوری چۆڵە و سەری سووکە و\nخەریکی چیرۆک نووسینە: \nلە گەرد و گوڵی بەیاندا\nسوارێک خۆی کرد بە گەروومدا\nسوارێکی ڕەش.. لە پاشکۆیدا\nپەرییەکی هەڵگرتبوو\nتیژ ئەهاتن\nسوارە و پەری گەیشتنە ناو ڕووبارەکەم\nلە پڕێکدا لە پشتەوە\nتەنها شریخەیەک بیسترا\nپەری کەوتە ناو ئاوەوە و\nبۆچەند ساتێک\nوەکوو ڕووبار دڵنیاییم\nسوور هەڵگەڕا! \n٦. \nهەڵتکردم\nمن تاریکیم پێ خۆشتر بوو! \nکوژانتمەوە، من ڕووناکیم پێ خۆشتر بوو! \nتێم ناگەی.. تۆ! \nمن لە بەینی هەڵکردن و\nکوژانەوە و مەرگی خۆمدا\nگومانێکم\nسنوورەکان\nنامگرنە خۆ! \n٧. \nمێژوویەک بوو.. ئەمووستەچاو\nهەر «مودیری ئەمن» و مشک و\nچەکمەجەیەک\nفاییلی تۆیان ئەبینی! \nئێستە دەستە سپییەکانی هەتاو\nباهۆزی سەوزی «ڕاپەڕین»\nپەڕە.. پەڕە\nوشە.. وشە\nزەرد نامەیان\nڕەش نامەیان\nمەرگ نامەیان\nبردۆتە لای: \nئەو خێڵی گیا و گوڵ و مەل و\nکازیوانەی\nکە بەدەمی قەڵەمەکەت\nسەرت بڕین! \n٨. \nزەنگی کڵێسا و لێدانی\nسەری مەسیحە ئەو کاتەی\nدائەبارێ ژانەکانی، \nخەمی کەرکووک و سووتانی\nسەری کوردە لەو کاتەدا\nبوون بە مەسیح\nشەهیدانی! . \n٩. \nلە ناو هەموو ئەو وشانەدا کە ئەمشەو\nسەریان لە منی نەخۆش داو\nهاتبوونە ژوور سەرینم\nتەنها وشەیەکیان تیا بوو\nدەستی خستبووە دەستمەوە و\nتا بەیانی لەگەڵ لەرزما\nلەرز ئەیگرت و\nلەگەڵ «تا»م دا\n«تا» ئەیگرت و\nجێی نەهێشتم\nئەویش وشەی: «یادگار» بوو! \n١٠. \nعاشق قەت ڕەوانبێژ نابێ\nچونکە سۆزی گڕستانێ\nلە هەناوی ئەو بەربووە\nمەگەر تەنها\nهەر بێدەنگی\nباسی بکا و\nهەر بێدەنگیش\nدەنگەکانی ئەو دەربڕێ! \n١١. \nخۆڵەمێشەکە وای ئەوت: \nمشتێکی من.. درەختێ بوو. \nپیاڵەیەکم منداڵێ بوو. \nفنجانێکم.. کۆترێ بوو. \nخۆڵەمێشەکە\nگردێکی هەڵدراوەی\nمێژووی جەستەو\nخەونی من بوو! \n١٢. \nخۆرنشینێ\nشیعرێکی مەستم هەڵفڕی. \nنەهاتەوە.. دەنگی نەبوو\nکە سۆراخم\nگەیاندە لای\nساقیە چاوڕەشەکەی «حافڤ»\nئەو پێی وتم\nبەدەم خوێندنەوەی رەزنامە و\nلەبەر بارانی بادەدا\nکەوتە خوارێ و\nلەسەر مەزارەکەی «خەیام»\nڕۆحی دەرچوو! \n١٣. \nتۆ ئەو ساتە\nدار هەرمێیەکی سپی بوویت ئەڕۆیشتیت و\nشاڵێکت دابوو بە شانتا\nشاڵ پڕی بوو لە پۆلە وێنەی باڵندە. \nوەختێ گەیشتیتە ماڵێ و شاڵت داگرت\nباڵندەکان\nهەڵفڕین و\nئەمجارەیان تەماشام کرد لە ئاسماندا\nبوون بە پۆلێ لە قەسیدەی\nدەم بەخەندە! \n١٤. \nلەبەر ڕووناکیی تاریکیم\nخۆشەویستیت ئەخوێنمەوە. \nلەبەر بارانی تینوێتیم\nخۆشەویستیت ئەنووسمەوە. \nلە سووتانی غەریبیشدا\nخۆشەویستیت: نیشتمانی\nگزنگ دان و\nهەڵهاتنمە! ..\n١٥. \nلەو شەوەدا\nلەو کەژەدا\nهەرچی کرمی ئاوریشمینە\nلە قۆزاخە هاتنە دەرێ و\nبە چوار دەورا\nبوون بە چرا: \nلە ئاهەنگی ڕێزلێنانی ئەو بەردەدا\nکە ئەستێرە برینێکی سلێمانی\nلە گیانی خۆیدا\nحەشاردا! \n١٦. \nلەو خەوەدا دوو ماسی بووین\nبە شوێن گۆمێکدا ئەگەڕاین\n«مانگ»ی تیا بێ. \nپرسیارمان کرد لە ڕووبارێ\nئەو پێی وتین: \nلەبەر ئەوەی مانگ گیراوە\nئەبێ ئەمشەو چاوەڕێکەن\nتا بەر ئەبێ. \nبەڵام ئەفسووس\nئەو وەختەی مانگ بەرەڵڵا بوو\nبەخەبەر بووین! \n١٧. \nهەنووکە تۆ بەلەمی یان\nمەراقێکی درێژکۆڵە و\nمنیش ڕووبار؟ \nئەمێستا تۆ لاولاوی یان\nئازارێکی پێچاوپێچ و\nمنیش دیوار؟ \nتۆ خۆرنشینی وەرامی؟ \nیان زریان و تۆفی پرسیار؟ \n١٨. \nتۆ کتێبی و\nهەروەها ئەویش کتێبە\nجیاوازییەکتان ئەوەیە\nتۆ کتێبی یەک ژووریت و\nئەو کتێبی هەموو وڵات. \nتۆ شەپۆلی و\nئەویش شەپۆل\nجیاوازییەکتان ئەوەیە\nتۆ شەپۆلی جۆگەیەکی و\nئەو شەپۆلی ئۆقیانووسێ. \nتۆ مۆمیت و\nئەویش هەر مۆم\nجیاوازییەکتان ئەوەیە\nتۆ ڕووناکییەکەت چەقیوە و\nئەو ڕووناکییەکەی گەڕیدەی\nهەموو جیهان! \n١٩. \nدوای بۆردومانی ئەو کەژە\nهەندێ دارگوێز هەر بە پێوە مابوونەوە\nئەیانبینی\nسەرو ملیشیان بائەدا و\nدەستیشیان ئەجووڵانەوە! \nبەڵام نە گوێیان لە هاژەی چەمەکە بوو\nنە لە قریشکەی ژنان و\nنە لە زریکەی مناڵ و\nنە لە زرمەی تەقینەوەی\nدینامێتی ناو گوندەکە! \n٢٠. \nپیرۆزن ئەو دەستانەی لەم بنارەدا\nخانوو بۆ خەونی منداڵان دروست ئەکەن. \nپیرۆزن ئەو دەستانەی لەم پێدەشتەدا\nژوور بۆ وشە و\nشەقام بۆ قاچی ڕووناکی و\nپلیکانە بۆ پاشەڕۆژ دروست ئەکەن\nبەڵام پیرۆزترین باسک و\nئازاترین دەست و پەنجە\nئەو دەستانەن لە پێش دەستەکانی تردا\nهەموو ساتێ\nلەگەڵ مەرگا ڕووبە ڕووی یەکتر ئەبنەوە\nئەو دەستانەن یەکە یەکە\nمینی چێنراو ئەچننەوە! \n٢١. \nکەوان وتی: \nکە پشتی خۆم ڕاست کردەوە\nیەکەم شتێ کە من بیکەم: \nلە سێدارەدانی تیرە. \nمەگەر تەنها خۆم بزانم چی پێ کردووم! \n٢٢. \nئا ئەم دیجلە و فوراتە چین\nئەگەر ئاون\nئاو بێ ڕەنگە و کەچی ئەوان هەر بەردەوام\nئەرخەوانین! \nئاو بێ تامەو کەچی ئەوان هەر بەردەوام\nتامی مێژوویەکی سووتاو ئەدەن! \nئاو بێ بۆنە و کەچی ئەوان هەر بەردەوام\nبۆنی قژی\nکچ و کوڕە کوژراوەکانی ئێمەیان لێ دێ! \n٢٣. \nلەم کەژەدا دار دوودڵە\nبڕوات؟ یاخود هەر وا ڕاوەستاو بێ؟ ..\nلەم چەمەدا ئاو دوو دڵە\nببێ بە شەختە یان هەڵم و بوخار؟ ! \nلەم ڕێیەدا قاچ دوو دڵە\nبگەڕێتەوە یاخود هەر بەردەوام بێ؟ ! \nلەم باخەدا مەل دوودڵە\nهەڵکورمێ یاخود هەر بفڕێ؟ ! \nلەم ساتەیشدا وشەکانی من دوو دڵن\nئەم قەسیدەیە تەواو کەن؟ ! \nیاخود بۆ ئێوەی جێ بێڵن؟ ! \nبا جیێ بێڵم؟ ..\n٢٤. \nوردبوونەوەی وشە لە وشە. \nوردبوونەوەی خەیاڵ لە خەیاڵ. \nوردبوونەوەی چاوم لە چاوت. \nوردبوونەوەی لەشم لە لەشت. \nکردیانم بە زەریا و\nکردیانم بە ئاگر. \nدوورکەوتنەوەی وشە لە وشە. \nدوورکەوتنەوەی خەیاڵ لە خەیاڵ. \nدوورکەوتنەوەی چاوم لە چاوت. \nدوورکەوتنەوەی لەشم لە لەشت. \nکردیانم بە شەختە و\nکردیانم بە قاقڕ! \n٢٥. \nهۆدەیەکی ڕووت و ڕەجاڵ\nپیرێژنێ. \nپشیلەیەک. \nتۆزێکی تر پیرێژن چاوی لێک ئەنێ و\nبە ڕێی «با»دا\nئەچێتەوە بۆلای خوای خۆی. \nتۆزێکی تر پشیلەکەیش\nتا مڕ ئەبێ\nدەم ئەنێتە ڕزقی خوای خۆی!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "دز", "poem_description": "", "poem_text": "هەر بەیانییەک هەڵ ئەسملەم ماڵەدا، شتێ، ئەندامێکی لەشم\nدیار نەماوە: \nپەردەی ژووری گوێچکەیەکم\nسیمی دەمارێکی دڵم. \nکڵاوزەڕی ئەژنۆیەکم. \nڕادیۆی قوڕگم. \nپەنجەرەی ناو باڵاخانەی سییەکانم. \nبەردی مەڕمەڕی ددانم. \nتەلی ڕیخۆڵە باریکەم. \nدارتەلێکی قاچەکانم. \nتا دواجاریش مرواریی چاوێکیان دزیم. \nهەر بەیانییەک هەڵئەسم\nلە م ماڵەدا، شتێ، ئەندامێکی لەشم\nدیار نەماوە\nکێ ئەیانبا و بۆ کوێوە چوون؟ ! \nئەمڕۆ شەبەقیی دزم گرت\nلەسەر چرپاکەم گرتمن\nدزەکانیش، وای کارەسات، دزەکانیش\nهەر دە پەنجەی دەسم دەرچوون! ."}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "دوو برین", "poem_description": "", "poem_text": "برینێکی شەڕی ناوخۆمبووبە گەڵای هەناسەم و\nزوو هەڵوەری\nبرینێکی شەڕی بەغدام\nبووبەگوڵ و\nگوڵ بوو بە مانگێکی چواردە و\nبەتریفەی سوورمەچنی\nهەموو مێژوومی داپۆشی!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "دوو جار", "poem_description": "", "poem_text": "پەڵە هەورێ دائەبەزێ وپەڵە هەورێ سەر ئەکەوێ و\n&#39;سەفین:: ئیستگەی پۆستی بارانی ڕەوەندە و\nمۆزەخانەی گژوگیایە و\nنامەخانەی مانگەشەوە و\nئارشیفی بەردەو، پەناگەی عاشقانی بەفرو بایە. \nپەڵە هەورێ دائەبەزێ و\nپەڵە هەورێ سەر ئەکەوێ و\nمنیش سەرم: باڵۆنی خەم، گۆمی هەتاو\nزەنگی دەستی دارستان و\nدەفتەری بوومەلەرزەیە و\nچەمی هەستاو\nلەلای منیش: \nوشەیەکم هەڵئەفڕێت و\nوشەیەکم هەڵئەکوڕمێ و\nلەم بەینەدا، من دڵنیام، ئەمشەو شیعرم\nدووجار ئەزێ\nجارێک لەگەڵ پەڵە هەوری سەر «سەفین»دا و\nجارێکی دی\nکە خۆم تەنیا ئەمێنمەوە و\n«سەفین» ئەنوێ!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "دوور و نزیک", "poem_description": "", "poem_text": "هەر ئێستە لێرەوە بەرەو ژوور باڵ ئەگرمئەو هەورە ڕیش لۆکە، ماندووە، ڕائەگرم\nپێی ئەڵێم: ببورە چاوەکەم! تۆ نامەی\nبارانێ یان بەفرێ یان بۆنی ئێوارانی غەمناکی\nشارەکەی (بێکەس)ت پێ نییە؟ . بمدەیتێ و\nلەباتی ئەو ئەرکەیش\nسەد ماچی پەڕو باڵ سوتاوی\nغەریبێ، وەرگری! \nهەر ئێستە لێرەوە، من ئەبمە، باپووسکە و\nئەگەمە ئەو مانگی سەر کەلە و\nپێی ئەڵێم: ببوورە گیانەکەم! تۆ شیعری چاوڕەش و\nخەرمانەی تەنیایی کچێکت پێنیە؟ \nڕاسپێر، لەگەڵ خۆت\nبۆ منت هێنابێ و\nلە باتی مژدانەیش\nسەد گوڵی کوژراوی\nدووچاوم وەرگری! \nهەرئێستە خۆم ئەکەم، بە ماسی باڵدار و\nئەو ئاسکی شەپۆلەی پێشەوە ڕائەگرم\nپێی ئەڵێم: گیانەکەم ببوورە! .. تۆ لەگەڵ هەناسەی پرژەتا\nتۆ لەگەڵ زایەڵە و گریانی هاژەتا\nلە چۆمی چریکەی (دیلان) و\nڕووباری شیوەنی دایکانی شارەکەم\nدوا ناڵە و کڕووزەی\nبەهاری خوێناویی ئەم کوردەت پێ نییە\nبمدەیتێ و\nلەبری ئەو ئەرکەیش\nهەرئێستە: هەزار ئاخ\nهەزار ئۆف\nهەزار داخ\nلە ڕۆحی بێزاری، شاعیرێ\nوەرگری!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "دیاری", "poem_description": "", "poem_text": "لە هەکاریپێنج سەد مەترێ لەوبەرەوە\nوەک چاوی گوڵەبەڕۆژە\nئازادیی چاوی خۆی پیشان ئەدا. \nبۆ ئێوارە\nدەستی ڕاست و قاچی چەپی\nلەسەنگەرا\nبەجێهێشت و\nبۆ چاوانی خۆشەویستی کرد بەدیاریی."}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "دیدارێکی کورت", "poem_description": "", "poem_text": "- ئەو پێکەنینی درەختە بۆ کوێ ئەبەی؟ - بۆ لای ئەو مەلە دڵ تەنگە. \n- ئەو قەڵەمی برووسکەیە\nئەدەی بە کێ؟ \n- بەو مێرگە تا: دیوانێکی گوڵەهێرۆی\nتازەترمان بۆ بنووسێ. \n- ئەی دەفتەری ئەو پەڵە هەورە سپییە؟ \n- ئەیدەم بە مناڵێکی ئاوارە\nهەتا وێنەی دەم و چاوی\nکوردستانی تیا بکێشێ. \n- ئەی ئەو پەلکە ڕەنگینەیەت\nبۆ لەسەرتەوە پێچاوە؟ \n- ئەچم بۆ شایی ئەو گۆمەی\nئەستێرەیەکی هێناوە. \n- ئەی ئەو موستیلەی گزنگە\nنیازت وایە بۆ کێی بەری؟ \n- ئەیکەمە پەنجەی ئەو سەروە شۆخ و شەنگە. \n- ئەی ئەو ملوانکەی تەرزەیە؟ \n- ئەیکەمە گەردنی کفری. \n- ئەی ئەو چەتری هەورە نزمە \nئەدەی بە کێ؟ \n- ئەیدەمە دەس ئەو چنارە کەڵەگەتەی\nزۆر دەمێکە لەبەر ئەو خۆرە وەستاوە. \n- ئەی ئەو ئاوێنەی هەتاوە؟ \n- ئەوە ئەیبەم بۆ ئەو ڕەزەی \nلە دوای چاوی هەڵەبجەوە\nقژی خۆی دانەهێناوە. \n- ئەی ئەو هەموو گوڵە ژاڵە و\nڕەشە ڕێحانە و مۆردانە بۆ کوێ ئەبەی؟ \n- ئەیانخەمە سەر تابووتی ئەو شەهیدە. \n- ئەی ئەو هەموو زەردەخەنەی\nمنداڵانە بۆ کوێ ئەبەی؟ \n- بۆ بەر بارانی دوا ڕۆژێ\nکە خۆشەویستیی زیاتر و\nگوڵەبەڕۆژەی زیاتر و\nشیعرێ جوانتری تیا بڕوێ. \n- ببوورە! ناوی بەڕێزت، بۆ گوێگران: \n- من ئازادیم\nئەی تۆ\n- شەهیدێکی پەیامنێری\nڕێگەی خۆتان!!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "دەسکەوت", "poem_description": "", "poem_text": "بەرلە پێنج ساڵ«گمۆ» ڕیشی نەئەتاشی. \n«سیروان» ڕادیۆی ناشناڵی یابانی هەڵنەئەگرت. \nئازادیی جگەرەکێش نەبوو، \nهەتا جگەرەی بەغدا بکێشی. \nشەقام جامانەی نەئەبەست. \n«هەڵۆ» کوا کڵاوی لەسەر ئەکرد. \n«توونی بابا» خوێندەواریی نەبوو\nتا کتێب بخوێنێتەوە. \nکاولاشەکان عەتریان لە خۆیان نەئەدا. \nڕەشەبا کەی جیهازی ڕاکاڵی هەبوو. \nبەرد کوا مەتارەی هەڵئەگرت. \nئەستێرە کتلی بۆ چی بوو! . \nدەوەن کوا تاکێک گۆرەوی لەپێ ئەکرد. \nئاسک مقەستی بۆچی بوو! . \nباران کەوچکی بۆچی بوو! . \nهەوریش شیعری بە قەڵەمی پارکەری جاف\nنەئەنووسی\nبەڵام ئەمانە هەموویان یەکە یەکە\nلە دەسکەوتەکانی ئەشکەوتی «داری خلە»\nیەکی شتێکیان فڕاند و، \nلەو ڕۆژەوە ئیتر گۆڕان!!."}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "دەنگدانەوە", "poem_description": "", "poem_text": "لە دەنگدانەوەی بێ دەنگیی.. خەمەکانتالە دەنگدانەوەی بێ دەنگیی.. زامەکانتا\nلەدەنگدانەوەی بێ دەنگیی.. جوانیەکەتا\nزرنگەی ڕەنگی زەریایەک ئەبیستم و\nزریکەی بۆنی مێژوویەک ئەبیسم و\nگوێم لە هاواری سووتاوی تەماشات و\nقیژەی چاوتە!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "زەرفی تابوت", "poem_description": "", "poem_text": "تۆ هەورت ناردباراننامە بداتە دەست\nئەم کاروانسەرای غوربەتەم. \nتۆگوڵت نارد\nباخچەنامە بداتە دەست\nئەم بیابانی غوربەتەم. \nتۆ تیشکت نارد\nگزنگنامە بداتە دەست\nئەم تەم تومانی غوربەتەم\nبەڵام لەناو سلۆپیدا\nبەیانییەک لەسەر شەقامی ئەتاتورک\nهەوریان کوشت و\nگوڵیان کوشت و\nتیشکیان کوشت و\nلە دواییشدا\nسێ زەرفەتابووتی خاڵی و\nخوێناوییان دایە دەستم!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "زەماوەندی دوا ڕۆژ", "poem_description": "بۆ قادر دیلان", "poem_text": "ماڵێک. مۆسیقارێک. \nبوخچەیەک نۆتە! . \nڕۆژێک دێت.. پیرێتی\nدەستی مەرگ ئەگرێت و\nئەیهێنی بۆژووری خەوتنی ماڵەکە. \nئەوساکە مۆسیقار ئەبێتە\nپەپوولە پایزەی سەر ئاوو\nوەک خەونی ناو تەمی چنارێ\nلە چاوان ون ئەبێ! . \nهەروەها ڕۆژێک دێت لێرە نا\nلە دوور دوور، وڵاتی مۆسیقار\nبە پەنجەی بەفر و با\nکە بوخچەی کردەوە\nنۆتەکان وەک پۆلە ئەستێرەی باڵ گرتوو\nلەسەری کێوان و\nلەگەرووی مێژوودا\nوەک شایی وشەو گوڵ\nدەست ئەکەن بە سەما!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "سوورەتی ئەوین", "poem_description": "", "poem_text": "لەسەر بەردە نوێژی لەشتمن نوێژی شیعر و\nشەراب و\nبارانە ماچ، دائەبەستم\nکەسوجدەم برد\nبۆ قیبلە قوببەی مەمانت\nدەمم گەیشتە کەوسەری بەر گەردنت\nمن ئەزانم هەڵناسمەوە و\nبەدەم خوێندنی سوورەتی ئەوینەوە\nئیتر ئەمرم!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "سیانە", "poem_description": "", "poem_text": "زەریا و سێ کەسلەو شەپۆلانە پەستتر و تووڕەترم\nکە سەر ئەکێشن بە ڕۆخی بەردەڵاندا\nشەو و سێکەس\nلەو کورسییانەیش تەنیا ترم\nکە کەس ناچێ بە لایاندا. \nمێزێک، سێکەس\nلەم بەرەوە پەرداخێکم سەرەونخون\nلەو بەرەوە بەجووت یەکتری نۆش ئەکەن\nزەریا و سێ کەس\nشەو و سێ کەس\nڕقم لە سیانە و سێگۆشە و\nسێ ڕیان و\nهەموو ژمارە سێیەکە! \n«بێ ئەوەی مۆڵەت وەرگرم»\nمنی تاک و منی زیادە و\nمنی دووکەڵ\nهەستام ڕۆیشتم!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "سیحر", "poem_description": "", "poem_text": "هاتە ژوورێ، لە پڕێکداگەمیەی چاوی هەر هەموومان\nکەوتە ناو سیحری چاویەوە و\nتیا نوقوم بووین. \n- شیعری جوانیش سیحری قەڵەم\nوەکوو ئا ئەو شۆخە وایە! . \nئەو وەختەی دێت هەر کوت و پڕ: \nئەتکا بە ماسیی گۆمی خۆی، \nئەتکا بە ئەڵقەی پەنجەی خۆی\nئەتکا بە باڵندەی بەژنی. \nئەتکا بە سێبەری وشەی\nئەتکا بە ژێی گۆرانیەکەی\nڕەنگە گۆمەکەیش لە (چین) بێ\nڕەنگە پەنجەکەیش لە (ئۆسلۆ) و\nبەژنیش لە دوورگەی «کریت» و\nوشەیش\nخەڵکی ئەفریقا و گۆرانییەکەیش\nباڵندەی باخی «لاتین» بێ! ."}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "سێ زمان و چوار قامچی", "poem_description": "", "poem_text": "لەناو ئاپوورەی مەراقی گشت دنیاداهەر لە دوور ڕا\nمەراقی خۆم ئەناسمەوە\nمەراقی من: \nقژی سەوزەو\nڕیشی خوێناوی و\nچوار خاچی وا بەکۆڵەوە و\nمەرگیش بە سێ زمانی جیاو\nچوار قامچی بە دوایەوەو\nتەوق لە گەردن\nکەچی نەچۆک دائەدات و\nنە بێ دەنگی ئەکات مردن!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "سێ کورسی", "poem_description": "", "poem_text": "کورسیەکەی بەرگەڵوکورسیەکەی ئەوروپا\nکورسیەکەی پەرلەمان\nلەسەر یەکەم سەرم بوو بوو\nبە چەتری گوڵە کێویلە و\nژووری ژووانی باڵندە و\nجۆلانەی خەونی سەردابان. \nلەسەر دووەم سەرم بوو بوو\nبە سەماگەی نیوەشەوی\nلەش و لاری شیعری ڕووت و\nئەپارتمانی شووشەبەندی ڕەنگاوڕەنگ و\nحەوزی مەلەی پەریستان و\nقەوانی جاز. \nلەسەر سێهەم سەرم بووە: \nبە بازگەی گومرگی دزیی و\nسایلۆی خاڵیی لە گەنم و\nتەنەکەی نەوتی بەتاڵ و\nتایەی قاچاغ!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "سەعاتی قامیش", "poem_description": "", "poem_text": "ئێستە لەو زۆنگاوانەدالە خوارەوە\nخەم لە قامیش\nهەموو ڕۆژی\nبە هەزاران سەعاتی خوێن دروست ئەکات\nبۆ ئاپوورەی هەژارانێ: \nنەدەستیان ماوە تا بیکەنە دەستیان و\nنەچاویان ماوە تاکوو سەیریان بکەن و\nنە ماڵیشیان ماوە تا هەڵیان بوواسن\nئەو سەعاتە قامیشییانە\nلە زۆنگاودا\nبە تەوقیتی جەللادەکە\nهەر کاتی مەرگ نیشان ئەدەن!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "شاکیر فەتاح", "poem_description": "", "poem_text": "پەیژەیەک بوو باریک درێژهەشتا پلە. \nسمۆرەی کورتە چیرۆکی ئەم زمانە\nبەسەر پلەی ئەودا سەرکەوت. \nئەم پەیژەیە\nپلەی شکاویشی هەبوو\nخۆیشی ئەنا بە دیواری کارتۆنەوە\nبەڵام دوا سات، بەڵام دواجار\nئەم پەیژەیە\nخۆی ڕاتەکان\nلە قاچی بەغدا یاخی بوو\nکە وەختێکیش بەلادا هات\nسەری پەیژە گەیشتبووە «گەلاوێژ» و\nشاکیر فەتاح لەسەربانی\nهەموو ماڵێکی ئەوینی\nئەم کوردەوە دەنگی ئەهات!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "شیعر", "poem_description": "", "poem_text": "شیعر، گمەیئەوینێکی سپی و، باڵی\nپەپوولەی وشەیە و\nچاوی باران. \nشیعر تۆوی ئەستێرەیە و\nلە دەشتی ساماڵدا ئەڕوێ\nشیعر پەنجەی منداڵانە و\nلە دۆزەخی کوردستان و ڕواندەدا\nچی لە دەست دێ؟ !"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "شیعر و ئارد", "poem_description": "", "poem_text": "چاوەڕێی کرد«مەم و زین» نەبوو بە گەنم\n«دیوانی نالی» بە ئارد و و\nشیعری تازەیش\nبە یەک قووتوو شیری مناڵ\nدەم بوو بە گورگ\nسک بوو بە گورگ\nپرسی نەکرد\nنە بە خانی\nنە بە نالی\nنە بە گۆران\nپرسی نەکرد بە سوجادی و\nهەموو مێژووی ئەدەبی دا\nبە یەک هێڵەک ئاردوو ئێستە\nچاوم لێیە: \nلە نهۆمی یەکەمینی\nژوورێکی «ئەمنە سوورەکە»\nدانیشتوون و شیعر بووە بە هەویر و\nئەیبرژێنن و\nبەردەوامیش\nچاویان هەر وا\nلە دیمەنی هەڵواسراوی (شۆڕیجە)ی سەر\nدیوارەکە!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "شیعرێکی لاڵ", "poem_description": "", "poem_text": "سەد و هەشتا و دوو هەزار.. خەمسەد و هەشتا و دوو هەزار.. دەم\nسەد و هەشتا و دوو هەزار.. خەو\nخەم بە دەنووک گەرمیانی کوناودەر کرد\nکوردستانم بوو بە شمشاڵ\nمێژوویشم نای بە لێویەوە و\nوەرزی پێنجەمی ئەنفال و\nئەڵڵاوەیسی ڕاگوێزراوی لێ کەوتە خوار. \nئیتر منیش لەو ڕۆژەوە\nشیعرێکم لاڵ\nئیتر منیش لەو کاتەوە\nمەملەکەتی خۆڵەمێش و خەونەکانم\nبووە بە شەوی گەنم و جۆی\nشوێن بزری\nهەزاران چاڵ! ."}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "شەست قوربانی", "poem_description": "", "poem_text": "لەم مانگەدالە باڵەییان لەبەر دەمی هەر ماڵێکدا\nگوڵێک ئەڕوێ.. گوڵی واسەیر نەبینراوە! \nشەست چاوی کەسکی پێوەیە و\nشەست خاڵ وا بە ڕوخسارییەوە و\nشەست ملوانکەی لەملدایە\nلە ڕەنگی خۆر. \nلەم مانگەدا\nلە باڵەییان لەناو حەوشەی هەر ماڵێکدا\nدارێک ئەڕوێ.. داری وا سەیر نەبینراوە: \nشەست دەستی سووری پێوەیە و\nشەست گەردن و\nشەست پرچی مۆر. \nلەم مانگەدا لە باڵەییان\nلەو دۆڵەدا زەماوەندە: \nشەست ئەستێرە هەڵئەپەڕن و\nشەست دەغڵ نان ئەکەن و\nشەست کانی ئاو ئەگێڕن و\nشەست لوتکە تەقە ئەکەن و\nشەست مەل گۆرانی ئەڵێن و\nشەست باخ میوە ئەبەخشنەوە\nلە کۆتایی ئەم مانگەیشدا\nلە پێدەشتەکەی سۆراندا\nباڵەییان و بالیسانم پێک ئەگەن و\nهەر شەست بە شەست\nبووکی خوێنیان ئەگۆڕنەوە!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "قژ", "poem_description": "", "poem_text": "قژت خەمێکی درێژە و شەوی شێعرەمنیش چرای کورتە باڵا و\nقەڵەمێکی بە وەنەوزم\nنە ئەو خەمەم پێ ئەبڕدرێ و\nنە ئەیگەمێ و\nنە ئەشتوانم ئێشکی سیحری\nزەریا بگرم!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "لێرە", "poem_description": "", "poem_text": "ئەمشەو لێرە: شاخ شاعیرە و\nدار قەڵەم و\nدەشت کاغەز و\nڕووبار دێڕ و\nبەرد نوختەیە و\nمنیش: نیشانەی سەرسووڕمان! ."}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "لە سێ گۆشەیەکدا", "poem_description": "", "poem_text": "کچسروشت\nشیعر\nئا لەم سێ گۆشە نەمرەدایە\nبازنەی خەونم ئەسووڕێتەوە و\nلاکێشی دەنگم دائەگیرسێت و\nچوارگۆشەی بیرم\nپەنجەرەی عەشقی هەر پێنج قاڕەکەی\nهەموو دنیایە!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "لە شەوێکدا", "poem_description": "", "poem_text": "«با»یەک دای لەسەر و قژمسەر و قژم، بوون بە لق و پۆپی دارێ. \nدار هەنارێ گوڵێکی خۆی گرتە سنگم\nسنگیشم بوو بە گوڵجاڕێ. \nکچێک قومێ ماچی دامێ و\nدوو لێوم بوون بە ڕووبارێ. \nکە منداڵێکی ڕواندایش، سەری خۆی و\nمەمکی دایکی و\nدەستی باوکی\nلەڕێی TVەوە بۆ ناردم\nدارم کوێر بوو\nگوڵجارەکەم کۆچی کرد و\nڕووبارەکەم شینی کرد و\nمن ئەو شەوە هەڵبەستێک بووم\nتا بەیانی تەم دای گرتم!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "لە گۆڕستانێکدا", "poem_description": "", "poem_text": "لە ژوور سەری گۆڕەکاندایەکە یەکە مۆمەکانیان کوژاندەوە\nژنەکانیش وەکوو پۆلە پەڕەسێلکە\nبەرەو دامێن و ڕووەوشار شۆڕ بوونەوە. \nئێستە گۆڕستان خامۆشە\nبە تەنها مۆمێک و دایکێک\nلە نێوان دوو بەردە کێڵدا\nبە یەکەوە ئەسووتێن و\nپێکیشەوە ماونەتەوە. \nدایکێک بەهەشتیش ناتوانێ\nڕۆحی شاد کات. \nدایکێک نامۆی ناو دایکانە و\nغەریبی زامی خۆیەتی..\nدایکێک ئەزانێ کوڕەکەی\nلە ناو تانکێکدا کوژراوە\nکە ئەژدیها و.. جەهەننەمی\nبەعسیانی لەگەڵ خۆیدا\nبۆ ئەم مەڵبەندە هێناوە!!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "لەبری من", "poem_description": "", "poem_text": "من ناتبینم بەڵام گۆیژە ئەت بینێت وئەویش چاوی منی تیایە. \nمن ناتبینم\nبەڵام هەزار مێرد ئەتبیسێ و\nئەویش گوێچکەی منی تیایە. \nمن ناتگەمێ و لاتەوە نیم\nبەڵام خەم ڕاکشاوی تەنیشتەو ئەویش: \nبۆن و ئەویش پەنجە و\nئەویش هەموو ماچەکانی یادگار و\nکزەی شیعری منی تیایە!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "لەناو سەری هەڵەبجەدا", "poem_description": "", "poem_text": "لە هەناوی هەر بەردێکما گوڵێک هەیە. لە دووکەڵی هەر زامێکما خۆرێک هەیە. \nلە ئاسمانی هەر خوێنێکما مەلێک هەیە و\nلە ناو سەری هەڵەبجەیشما\nگوڵ و خۆر و مەل و یاری\nخۆشەویستی گەلێک هەیە."}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "لەو شەوەدا", "poem_description": "", "poem_text": "قەت لەو شەوەی«ئەشکەوتەکەی داری خلە»\nشیعرم تەنیا تر نەبووە. \nقەت لەو شەوە\nڕۆحم تاریک تر نەبووە\nقەت لەو شەوە\nمەرگم بێکەس تر نەبووە. \nلەو شەوەدا، کەس. کەس. کەس. کەس\nکەسم نەبوو. \nلەدە پەنجەی هەردوو دەستما\nهەشتیان جاش بوون\n\nبرۆم بەسەر چاوانمەوە جاسوس\nقاچێکم جەیشی شەعبی بوو.. قاچەکەی تری ئەگرتم\nدەستێکم ڕەفیق «حیزبی» بوو، \nدەستەکەی تری ئەکوشتم. \nقەفی سمێڵم.. نەصیر بوو\nشەدەم.. نەصیر موتەقەدیم\nگیرفانیشم.. موستەشار بوو\nلەو شەوەدا..«با»یش بەعسی بوو\n«بەرد» بەعسی بوو\nباران بەعسی و\nبەفر بەعسی و\nدارو دەوەنیش بەعسی بوون\nئەوەی تەنها لەو شەوەدا و لەو شوێنەدا\nڕەگ و ترووسکە و شاگوڵ و پێشمەرگە بوون\nحەوت خەونی سەوزی ژێر گڵی\nگەرمێنی گیانی ئێمە بوون!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "ماچ", "poem_description": "", "poem_text": "دووباڵدار بووندوودڵدار بوون\nلە ئاسۆیەکی نارنجیی ئێوارەدا\nبەدەم فڕینی عەشقەوە یەکیان ناسیی. \nبۆ یەکەم ماچ\nنزیکترین وێستگەی ئەوین\nتاقە هەواری نیشتنەوە\nدوو دارتەلی کارەبا بوو\nبەرامبەر یەک..\nگمە گمیان گۆرانی بوو بۆ یەکەم ماچ\nگمە گمیان هەڵقرچان بوو بۆ یەکەم ماچ\nبەرامبەر یەک..\nمل درێژ بوو\nلە یەکتری چوونە پێشێ\nپێشتر.. پێشتر..\nهەتا دەمیان گەیشتە یەک\nهەرئەوەندە و\nتەزووی بازنی کارەبایش هاتەوە یەک\nهەر ئەوەندە و عاشقانی بۆ ماچ تینوو\nبەدەم ئاگری ماچەوە\nکەوتنە خوارێ و\nبوون بە ڕەژوو!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "مزگێنی", "poem_description": "", "poem_text": "تەنیاییم نارد بە شوێن شەوداکە هاتەوە لەگەڵ خۆیدا\nباوەشێ خەرمانەی: مانگ و\nسێ جریوەی زەردە خەنە و\nهەندێ تریفەی ئەوینی\nبۆ هێنا بووم. \nهەورم نارد بە شوێن شیعردا\nکە هاتەوە لەگەڵ خۆیدا\nگوڵدانێکی پڕ لە وشە و\nڕستێ بازنی ناوازە و\nچەند ئاخێکی ڕەنگاوڕەنگی\nبۆ هێنا بووم. \nشیعرم نارد بە شوێن ئاواتا\nکە هاتەوە لەگەڵ خۆیدا\nسێ تاڵ لە قژی ئازادیی و\nمزگێنییەکی چاو سەوز و\nچەپکێ ماچی\nکوردستانێکی بێ (بەعسی)ی\nبۆ هێنا بووم!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "مەحوی", "poem_description": "", "poem_text": "ئەم بەردەوام گومانێ بوویەخەی گەردوونێکی ئەگرت. \nپرسیارێ بوو\nلەناو پرسیارێکی تردا\nپرسیارێکی دیکەی ئەکرد!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "مەملەکەتی سیحر", "poem_description": "", "poem_text": "لە سەرانسەری خەیاڵما، گەر بگەڕێیبۆ بستێ سێبەر و هەتاو\nبۆ قولانجێ شپرزەیی\nبۆ جێ پێیەک لە مێرگی خەم\nبۆ تۆزقاڵێ لە ئارام و\nبۆ زەڕڕەیەک لە پێکەنین\nتۆی تیا نەبی؟ ! \nبەدیی ناکەیت\nئیتر من چۆن\nمەملەکەتی سیحری تۆ نیم! ."}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "مەولانە خالید", "poem_description": "", "poem_text": "مەولانە نمەی وەجدی خوایوەکوو فرمێسک\nلە پێڵودا هەڵگرتبوو. \nبۆیە وەختێ کە بەسەر شەودا ئەگریا و\nلە دوو ئاوانی ئیشراقا ئەتوایەوە\nدڵۆپەکان\nلە خەڵوەتا\nئەبوون بە ڕیزە چرای نوور!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "مەهێڵە", "poem_description": "", "poem_text": "نەء مەهێڵە، ئەی گیانی من، تۆ مەهێڵەلە باوەشی پڕ پرشنگ و لە بەهاری ئەو سنگەتا\nزریانی زەرد بمفڕێنێ\nنەء مەهێڵە و بەهەردوو دەست\nوەکو کەوێکی کەسیرە\nسەرم بگرە و\nلە ژووری گەرمی مەمانتا\nلە بێزاری و\nلە وەڕسی و\nلە پیرێتیم.. بشارەوە!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "ناسینەوە", "poem_description": "", "poem_text": "بە ڕێکەوت لەناو هەولێرا«قەڵا»م بینی لاواز.. لاواز\nڕیشی هاتوو\nدەستێکم خستە سەر شانە خۆڵاوییەکەی\n- ئەمناسیتەوە؟ ! لێم پرسی. \n- ئەی تۆ نەبووی هەموو جارێ\nحەزرەتی نالیی ئەیناردی و\nکە ئەگەیشتی.. بەرامبەرم\nلە دوکانی\n«عبدالخالق»ی گلێنەم\nدائەنیشتی!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "نامە", "poem_description": "", "poem_text": "سبەینێ هەر لە ڕێی پۆستەوەهەورێکی بچکۆلەت پێ ئەگات\nکە وەختێ کردتەوە\nژوورەکەت پڕ ئەکات\nلە بۆنی دایکت و\nلە نمەی بارانی چنارۆک! ."}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "نان و ئاسمان", "poem_description": "", "poem_text": "مەلی ووشەمنە بەبێ نان پێ ئەکەنێ\nبۆ ئاسمان و\nنەبێ ئاسمانیش گۆرانیی\nئەڵێ بۆ نان!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "نووسین", "poem_description": "", "poem_text": "ئاسمان هەردەم.. ڕێژنە باران نانووسێ. باران هەردەم.. ڕووبار و جۆگە نانووسێ. \nئاویش هەردەم.. باخ نانووسێ. \nباخیش هەردەم.. گوڵ نانووسێ و\nمنیش شیعر!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "نیشتمانی ئاگر", "poem_description": "", "poem_text": "دەروونم دارستانێ بووهێندەی شەوانی تەنیاییم پان و بەرین\nوەک مەراقیشم چڕو پڕ\nئێوارەیەک.. لە پەناوە\nتیلەی چاوی شۆڕە ژنێ\nپریشکێکی تێهاویشت و\nمن لەوساوە\nبەهەشتێکم ئەسوتێم و\nبووم بە نیشتمانی ئاگر!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "نیوە", "poem_description": "", "poem_text": "ئازادیم ئەوەندە برسییەلەتاو نان\nئامبازی مانگی ناو شیعرم بوو\nفڕانی و کەرتی کرد\nلەوساوە شیعری من\nشەوانە کە هەڵدێ\nکەل بووە و نیوەیە!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "نەژاد", "poem_description": "", "poem_text": "لە گوێ ئۆقیانوسی «ئارام»گوێچکە ماسییەکم هەڵگرت\nنام بە گوێوە\nگوێچکەماسی\nسەربوردی خۆی گێڕایەوە: \nدەرکەوت ئەویش\nلە خێزان و بنەماڵە ئاوارەکەی\n«ماسییە ڕەشە بچکۆلەکەی»\n«بەهرەنگی»یە!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "نەهێنیی", "poem_description": "", "poem_text": "قەت بە پاییز نەڵێن لە کوێمئەگەر بە جێگەم بزانێ\nگەردەلوولم ئەکاتە سەر\nدێت و هەرچی خەمی جوانمە\nدێت و هەرچی ئازاری چاو ڕەشمە\nئەیفڕێنێ..\nلە دواییشدا.. منی عاشق\nچۆن بەبێ ژان ببارێم و\nتەڕتان بکەم تا سەر ئێسقان! \nقەت بە زەریایش نەڵێن لە کوێم\nئەگەر بە جێگەم بزانێ\nئێرەیی ئەکاتە سەرم و\nدێت و بە زۆر، سیحری ڕەنگی\nچاوانی ئەو کچە شۆخەم لێ ئەسێنێ\nلە دواییشدا.. منی شاعیر\nچۆن بێ سیحری ئەو چاوانە\nچۆن بێ قووڵیی ئەو چاوانە\nشیعر ببێتە ئاسمانم؟ ! \nشیعر ببێتە ئەو گڕەی\nئەو دۆزەخەی\nدرێژە بات\nبە سووتان و هەڵقرچانم؟ !"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "وێنە", "poem_description": "", "poem_text": "وێنەی مەلێکم ئەکێشا: وشەیەکم کرد بە سەری\nنووکی قەڵەم بە دەنووکی\nچنگە گڵمتکێ بە لەشی\nژێ بە ملی\nدەنکە زەیتوونێ بە دڵی\nگیا بەکلکی\nبەڵام نەفڕی\nتا پەڕەمووچی «ڤان کوخ»م\nبۆ نەکرد\nبە باڵ!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "پەیکەر", "poem_description": "بۆ شەهید جەباری حاجی ڕەشید", "poem_text": "لە سەرەوە تا خوارەوەباڵای بەرزی پیرە مەگروون دائەتاشم\nئەیکەم بە پەیکەری پیاوێ: \nکە جێ ئەشکەنجەی سەر لەشی\nشەوانی ئەمنە سوورەکەی\nلەبەر بارانی «باوەڕ»دا\nپەڵەیان داو. ئیتر ئەوسا\nمێرگی برین و سروودی «مەشخەڵان» ی بەر\nسێدارە..\nزڕەی ئازار\nخەونی ژووری ئینفیرادیی..\nوشەی ژێر زەمینی ئەنفال..\nخوێنی قەڵەم، کێڵگەی نامە، عەشقی پ. م\nعەشقی شەمام، چاوی هەرسێ منداڵەکە\nبوون بەکانی و بوون بە دەغڵی زەردەخەنە و\nبوون بە مێژووی خۆرەتاوی ئەم ووڵاتە. \nپیرەمەگروون! \nمن پێت ئەڵێم: \nوا هاتووم و پەیکەر تاشی ئازادییم و\nڕازیی بیت و ڕازیی نەبیت\nدات ئەتاشم و من تۆ ئەکەم: \nبە «جەباری حاجی ڕەشید»"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "چاڵ", "poem_description": "", "poem_text": "ماوەیەکە«گۆڕهەڵکەنە»\nهاوڕێمە! . \nشەو درەنگان\nکە زەویی نووست، ئەگاتە لام\nدەست بە کلکیەوە ئەگرم و\nئیتر ئەمبا\nبەرەو قاقڕ: \nوڵاتی خۆڵ..\nکیشوەری لم، \nگۆڕهەڵکەنەی تیژتر لە «با»\nئەمبا و ئەمبا\nهەتا نزیک باسکی «سعود»\nئەژنۆی «سعود»\nلەوێ یەک یەک ئەمباتە سەر: \nگۆڕی بە کۆمەڵی: باخ و\nگۆڕی خەون و\nگۆڕی چاوم و\nهەزار\nهەزار\nهەزار\nچاڵی جەرگی «ئەڵڵاوەیسی» و\nچاڵی مەمکی «کراس زەردێ» و\nچاڵی شیعری سەر بڕدراوم\nنیشان ئەدا! ."}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "چواردە چرا", "poem_description": "", "poem_text": "1. چیرۆکی پیاوێ\nفەرش چنێ\nهەتاکوو مرد\nفەرشی چنی و گوڵی چنی. \nبەڵام ئاکام: \nنە فەرشێکی هەبوو بۆ خۆی\nنە کەسێکیش\nگوڵێکی خستە سەر قەبری! \n2. \nسواڵ\nلەبەر قاپیی کتێبدا من\nهەموو ڕۆژێ\nسواڵکەرێکم\nبۆ وشەیەک و دووان و سێ\nسواڵکەرێکم بەردەرگانەی\nئەم پرشنگانە بەرنادەم\nهەژارێکم\nخێری ڕووناکی و بیری نوی\nهەتا مردن\nبە من ئەشێ! \n3. \nئارامی\nلەوێ زەمین زۆر ئارامە. \nلەوێ هەوا زۆر ئارامە. \nلەوێ هەتاو زۆر ئارامە\nلەوێ هەور زۆر ئارامە\nبۆیە نە گڵ ژان ئەیگرێ و\nنە گەواڵە هەور ئەزێ و\nنە بەستەڵەک ئەتوێتەوە و\nنە شیعریش ئەتەقێتەوە! \n4. \nئەفسەرێکی ئاسایی! \nکە یەکەم ئەستێرەی وەرگرت\nئەستێرەیەکی کوشتبوو. \nکە بوون بە دووان، \nهەردوو دەستی بوون بە پەتی سێدارەکان\nکە بوون بە سیان و بە تاج و بەرەو ژوورتر\nبەیانییەک\nوەختێ مێژوو لە خەو هەستا\nوڵات بووبوو بە وڵاتی بێوەژنان! \n5. \nبەهرە \nئەی خواوەندی بەهرەی گەورە! \nتۆ «بیتهۆڤن»ێکی کەڕ و\nیەک «دستۆیفسکی» فێدار و\n«ئەبولعەلا»یەکی کوێرم\nپێببەخشە و\nئیتر هەموو بەهرە ساغە نیوە ناچڵ و گچکەکان\nبۆ دیوانی خۆت ببەوە! . \n6. \nڕوانین\nلەو کەلەوە\nجوانوویەکی سپی دەرکەوت\nلە شاخ زا یان\nلە بەفر و یان لە کازیوە؟ \nمن نەمزانی. \nلەوکەلەوە\nهەڵۆیەکی سوور هەڵفڕی\nلە ئاگر زا یان لە خوێنی خۆرنشین یان\nلە نیشتمانی هەڵاڵە؟ \nمن نەمزانی\nلەو کەلەوە\nباڵای نیوەسپی و نیوە ئەرخەوانیی\nدوکتۆر «قاسملوو» بەدەرکەوت\nئەوەی زانیم: \nئەو لە بەفر و\nئەو لە خوێن و\nئەو لە شاخ زا\nئەوەی زانیم! . \n7. \nئەوینت\nلە جیاتی چاوت دوو گوڵی\nبە جریوەی ڕەشم بینی. \nلە جیاتی باڵات – پرشنگێ. \nلە جیاتی دەمت –زنەیەک. \nلە جیاتی قژت – گزنگێ\nلە جیاتی دەنگت – چرپەی ئاو. \nلە جیاتی بۆنت – بۆنی خاک\nلە جیاتی ڕەنگت – خەونێکی\nسەوزم بینی\nبەڵام لە جیاتی ئەوینت\nمن هیچ شتێکم نەبینی! . \n8. \nمەرج\nلە هەڵبژاردنی یاردا\nشیعر گوێ ناداتە تەمەن\nعومری «ڕامبۆ»ی هەبێ یاخود\nعومری «دانتی»\nشووی پێئەکا! \nبەڵام بۆ خۆی\nشیعر ئەو جوانە ژنەیە\nیەک مەرجی ئەزەلیی هەیە و\nزەمان - زەمان\nهەر دووبارەی ئەکاتەوە: \nکامە قەڵەم\nپیری ناکا و\nلە بیر جوانیی ناباتەوە؟ ! \n9. \nیادداشت\nکاتی یادداشت نووسینەوەم\nخەریکە نزیک بێتەوە\nوەختی گێڕانەوەی خەون و پەندەکانم\nکاتی خۆ بەدەستەوەدانی نەهێنی و\nگشت گوناهە جوانەکانم. \nکاتی یادداشت نووسینەوەم خەریکە نزیک بێتەوە\nئای خودایە! چەند ستەمە\nبۆ قەڵەمێ\nبەرەو دوا بگەڕێتەوە و\nلە بەرایی بەردەمیشدا\nئەوەی مابێ\nڕێگایەکی تەماوی بێ\nبەرە و مردن! \n10. \nفڕۆکە \nفڕۆکەکە لە ئاسماندا خولی ئەخوارد\nلە خەیاڵی منداڵێکدا\nوەکوو یاریی لەگەڵ «با»دا بکا وابوو\nوەکوو گاڵتە لەگەڵ هەورا بکا وابوو\nبەڵام-\nفڕۆکەکە یاریی نەکرد\nکە دانەویی و هەستایەوە: \nهەبوو - نەبوو\nشارێک بوو مرد! \n11. \nکراس \nئەو تەمە سوورە کراسی ئاو دامانە و\nبۆ فرۆشتن\nبە جامخانەی ئەو شاخەوە هەڵواسراوە\nتۆزێکی تر\nبالیسانێ، سێوسێنانێ، وەسانانێ\nیەکێکیان هەر پەیدا ئەبێ\nدەستی لەرزۆک بە گیرفانی برینی قوڵدا بگێڕێ و\nبە دوو هەزار گەڵا ئاخ و -\nیان تۆ بڵێ: \nبە سێ هەزار کسپەی تەڕ تەڕ\nکراس بکڕێ و\nهەر لێرەدا و بەدەم ڕێوە بیکاتە بەر! . \n12. \nئەلیزابیت وای وت \nپەردەیەک هەیە لە نێوان\nمن و تۆدا\nنە لە بەرد دروست کراوە و\nنە لە خشت دروست کراوە و\nنە لە قوماش\nنە لە ئاسن. \nپەردەیەکە ئێجگار تەنک\nبەڵام نە بە دەست ئەبڕدرێ و\nنە بە پاچ و\nنە بە گوللە\nپەردەی نێوان دوو ئاوەزە\nکە سەدان ساڵ دوورن لەیەک! \n13. \nپێکەنین\nگزنگ ئەیدا لە ڕووبارێ\nبەستێن وتی: لەم پێکەنینە جوانترم\nقەت نەدیوە. \nزەردە ئەیدا لە باخچەیەک\nمەلیش وتی: لەم پێکەنینە جوانترم\nقەت نەدیوە. \nتریفە دای لە بەفری سەر هەڵەمووتێ\nشاخیش وتی: لەم پێکەنینە جوانترم\nقەت نەدیوە\nکە شیعریشم دای لە شەوی\nئەوچاوانە\nژیان وتی: \nلە گشت پێکەنینێ جوانتر\nپێکەنینی دڵدارانە! . \n14. \nنوور \nئەوەندە تەماشای نوورم کرد\nچاوانم نوور بردی\nنووری تۆ چارشێو بوو، پەردەبوو\nلەمپەر بوو\nنەی ئەهێشت ڕۆچم و\nقوڵایی نەهێنیت ببینم\nمن ئێستا بە ڕووکەش کوێرێکم\nوا دەستم ئەگیرێ و\nوەکی تر\nبە چاوی «باگینم»\nلە جاران جوانتر و چڕتر و\nقوڵترت ئەبینم!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "چیرۆکی خۆشەویستییەک", "poem_description": "", "poem_text": "دوو دڵدار ودوو باڵقۆنی بەرامبەر یەک\nهەموو شەوێ شیعر و شەپۆل\nگوڵ و ماچ ئەگرنە یەکتر\nهەموو شەوێ\n«با»ی نێوان ڕەنگ و ڕەنگ ئەکەن\nهەموو شەوێ\nئەچنە بەر بارانی عەشق و\nهەتا سەر ئێسقان تەڕ ئەبن. \nبەڵام ئەمشەو باڵقۆنێکیان هەر تاریک بوو\nکچ لارەمل، \nماچ بێ باڵ و، گوڵە مێخەک چاوەڕێ بوو\nلە پڕێکدا شەو شڵەقا و\nگوڵە مێخەک کەوتە خوارێ و\nلە باڵقۆندا کچ ئاوا بوو\nکوڕ هاتەوە\nبە ڕاکشاوی هاتەوە و\nئەمجارەیان لەسەر سنگی\nخەنجەرێکی سوور ڕوا بوو! ."}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "ڕاسپاردە", "poem_description": "", "poem_text": "دوێنێ شەقامێ پێی وتم: ئەبم بە تابووتی هەتاو\nئەبم بە کەلەبچەی دەستی گوڵ و\nئەبم بە ڕیزە گوێزانی ژێر پیێ بەهار\nئەبم بە ڕووباری گڕ و\nبە خەڵووزی خەونی ئێوە\nگەر ڕێ بدەن جارێکی تر\nشمشێرەکەی کوڕی «عۆجە»\nبێتەوە شار. \nلە ماڵەوەیش نان پێی وتم: \nئەبم بە تەڵاش و بە بەرد\nئەبم بە خۆڵ\nئەبم بە پارووی مانگرتوو\nئەبم بە تیکەی گریاوو\nبە قوڕقوشم\nبە قوڕگتانا ناچمە خوارێ\nتا چاوێکی بەعسیانەم لێوە دیار بێ. \nئەمڕۆیش دەفتەرێ پێی وتم: \nئەبم بە کفنی قەڵەم و\nفاقەی حەرف و\nبە گۆڕستانی گزنگ و\nبە زیندانی ئینفیرادی بۆ ئەستێرە\nگەر ڕێ بدەن جارێکی تر\nکەڵبەکانی قادسییە و\nقەعقاع بێنەوە بۆ ئێرە!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "ژەنەڕاڵ", "poem_description": "", "poem_text": "ئەی ژەنەڕاڵی پیرەڵۆکئەو ڕۆژەی تۆ لە بەرۆکو لە گیرفانی\nناو زاخۆدا بۆم ئەگەڕێی\nمن ئەوکاتە لەناو گەرووی دەرسیم دام و\nبووم بە تیشک و\nبووم بە باهۆز. \nئەی ژەنەڕاڵی پیرەڵۆک\nئەو شەوە تۆیش\nلە ماڵەکانی دەرسیمدا بۆم ئەگەڕێی\nمن ئەوکاتە وەکو هەور\nچوومەتەوە\nچیای جوودی و\nبوومەتەوە\nبە باران و بە برووسکە و\nبە هەڵۆکەی ئاگری نەورۆز\nئەی ژەنەڕاڵی پیرەڵۆک! ."}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "ڤینتسییا", "poem_description": "", "poem_text": "ئۆه! دیدەنیڤینتسییا\nلە ماچی عاشقان ئەچێ: \nنە ژمارەی\nئەو ماچانە\nتەواو ئەبێ و\nنە گیان هەرگیز\nتێر ئاو ئەبێ و\nنە دەم\nتاقەتی لیێ ئەچێ!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "کلیل و دەرگا", "poem_description": "", "poem_text": "دەرگای گەنمدەرگای شەکر\nدەرگای شاخ و\nدەرگای دەشت و\nدەرگای زاممان\nوەکوو سروودی «ئەی ڕەقیب»\nهی ئەو خەڵکەن! . \nبەڵام کلیل\nهەموو هەموو کلیلەکان\nوان لە گیرفانی شەرواڵی\nدزە قارەمانەکانی کوردستاندا!!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "کوا تۆ تەنیای", "poem_description": "", "poem_text": "کوا تۆتەنیای! تەماشاکەهەر چوار دەورت، سەر چرپاکەت، ژێر چرپاکەت\nسەرلێواری پەنجەرەکەت، ناو گیرفانی جلەکانت\nناو جانتاکەت\nخانەخانەی کەنتۆرەکەت\nژاوەیان دێ و\nجمەیان دێ و\nهەموو پڕن\nلە فرمێسکی جوانی دایە و\nلەشیعری من! \nکوا تۆ تەنیای؟ !"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "کورتیلە چیرۆکە شیعرێ", "poem_description": "", "poem_text": "هات ڕاوەستاتەریک لە ژێر\nدار نارنجێکدا ڕاوەستا\nسەبەتەی پووشی پڕ گوڵیش\nلە باوەشدا\nتەنها سەیری ڕۆژهەڵات و\nسەعاتەکەی دەستی ئەکرد..\nهەتا شەمەندەفەر گەیشت. \nهەموو پیاوەکان دابەزین\nهەموو ژنەکان دابەزین\nهەموو منداڵان دابەزین\nتا شۆفێرەکەیش دابەزی\nئەوەی دیار نەبوو هەر «ئەو» بوو! \nغەمگین.. غەمگین\nتەماشای گوڵەکانی کرد. \nبۆ هاتنی نۆرەی دووەم شەمەندەفەر\nیەکێکی تر هات ڕاوەستا\nئەویش بەتەنها هەر سەیری ڕۆژهەڵات و\nسەعاتەکەی دەستی ئەکرد\nئەوسا ئەم چووە لایەوە\nبەبێ دەنگیی سەبەتەکەی دایە دەستی و\nئینجا ڕۆیشت!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "کیژ", "poem_description": "", "poem_text": "- ئەو شمشاڵە ژان ئەیگرێ- خۆزیا کیژێکی ببوایە\nوەک تەنیاییم چاوی ڕەش و\nئەوەندەی دەنگی «فەیروز» یش\nسپی بووایە! ."}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "کەرکووکنامەیەک", "poem_description": "", "poem_text": "ئەگەر باڵدار بم.. یەک باڵمئەگەر بەڕوو.. ئەگەر قەڵەم\nیان کڵاوکوڕەی شیعریش بم\nبێکڵاوم\nگەر ئەسپ بم.. خاوەنی تاقەیەک چاوم\nئەگەر «با» بم بێ گڤەم و\nئەگەر ئاو بم بێ خوڕەم و\nئەگەر هەنگوینی وشەیش بم\nلەناو زاری ئازادیمدا\nتفت تفت و هەر بێ تامم. \nمن کوت و مت بە بێ کەرکووک\nمرۆڤێکی کەم ئەندامم!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "گا", "poem_description": "", "poem_text": "من هەموو ڕۆژلەسەرە ڕێی هاتوچۆمدا\nگایەکی کەتە ئەبینم\nبە شێوە، بە ڕەنگ، بە بۆڕە\nهەر ئەو گایەیە باپیرم\nبۆی باس کردم\nهەمان کەللە و\nهەمان قۆچ و\nهەمان کلک و\nهەمان تەوێڵ\nئای\nدیمیرێڵ!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "گفتوگۆیەکی ساکار", "poem_description": "", "poem_text": "لە بازاڕدالە مێرد منداڵێکم پرسی\n- نوقڵت ئەوێ یان شیعرێکی\nترش و شیرین! \n-نوقڵ\n«کرێکارێک سەری هێنابووە پێشەوە»\n«دەم و چاوی هەر لە پەنجەکێشی ئەچوو»\n- ئەی تۆ نامیلکەیەکی سیاسی تازە و گەرم\nیان کولێرەیەک لە دەمی مردوو ساردتر؟ \n- کولێرەیەک. \n-ئەی تۆ دایکە ڕەشپۆشەکە؟ \nئاگردان و نێڵە نێڵی تەندووری ناو\nپەیڕەوی هەموو حیزبەکان! \nیاخود تەنەکەیەک نەوت؟ \n- نەوت.. نەوت! \nدوایی بە هەرسێکیانم وت: \nنوقڵی تاڵ و\nسەرمای تاڵ و\nنانی تاڵ و\nئاوی تاڵ و\nیاخود عەزیا و چاوی بەعس و\nپێکەنینی «ئەبو نەدا»؟ ! \n«وەختێ لێیان ورد بوومەوە»\nوەکوو برسییەتی گرژ بوون\nوەکوو بازاڕ سارد بوونەوە و\nبەدەم ڕۆیشتنەوە وتیان\n- بڵێ مەرگ و زەهری مار و\nهەر ئەوان نا!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "گوڵەجەرگێ", "poem_description": "", "poem_text": "لە ڕۆژهەڵاتی گەڵاڵەلە خەمهەڵاتی کوێستاندا\nلەو شوێنەدا کە خۆرەتاو وەک مێژوومان\nوەک بەژنی با\nلەناو بەفرا هەڵئەلەرزی. \nلەو شوێنەدا\nکە شەڕی هەردوو دەسی خۆم\nسەری خۆم و\nسەری شیعر و\nسەری مانگەشەویان ئەبڕی. \nلەو شوێنەدا\nکیژێکم دی سپی.. سپی\n\nوەکوو گوڵی چوالە و هەرمێ\nمل بە هەوریی\nکە لێم پرسیی: \nئەی کیژۆڵەی ناو خەونی شاخ\nلەم هەرێمی گوڵانەدا\nلەم دەریاچەی ڕەنگانەدا\nتۆ عاشقی کام چاویانی؟ ! \nوتی: تەنها تاقە گوڵێ: \nگوڵەجەرگی ناو بەیانی\nزامەکەی حەسەن کوێستانی! ."}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "گەردن", "poem_description": "", "poem_text": "گەردنی شیعرێگەردنی دایکم\nگەردنی وڵات\nهەورم پێچایە یەکەمیان\nبوو بە هەفتەی ئاواز بارین\nعومرم پێچایەوە دووەمیان\nبوو بە مانگی ئەوین بارین\nمێژووم پێچایە سێهەمیان\nبوو بە ساڵی\nخەمبارین و\nزامبارین و\nشەهیدبارین!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "گەڕانەوە", "poem_description": "", "poem_text": "ئەم شەهیدانەی شەقڵاوەتەنها هەر لەهاویناندا\nلەگەڵ هاتنەوەی شەمامە و\nلەگەڵ دەرکەوتنی خێڵی گوڵەباخ و\nگەڕانەوەی چاوەکانی دار گێلاسدا\nسەر لە ئێمە ئەدەنەوە. \nتەنها هەر لەهاویناندا. \nکە دێنەوە\nوەکووو قۆخ و سێوەلاسوورە و گوڵ هەنار\nهەموو پێکەوە دێنەوە..\nهەر لەدوور ڕا..\nوەکوو بزەی گوڵ خەندەران\nئێمە ئەیانناسینەوە: \nباڵایان داری ژاڵەیە و\nدەم و چاویان هێشوە ترێی سەر قوڵکەیە و\nدەس و قاچیان لق و چڵی بەڵاڵووکە و\nقژیان چیمەن! . \nشەهیدانی ناو شەقڵاوە\nکە دێنەوە بۆ لای ئێمە\nوەکوو خەونی گوڵ ئەستێرە\nلەسەر شانی سەفینەوە یەک یەک هەڵدێن. \nئەڵێی ڕیزێ مۆمی سوورن و\nبەرەو ماڵانی بن بنار دائەگەڕێن. \nقوربانییەکانی شەقڵاوە\nوەک سنەوبەر بەرگیان کەسکە\nچاویان کانی و سنگیان باخ و\nخەمەکانیان بەر سێبەرێکی فێنکە\nکە گەرما هات..\nشەهیدانی ناو شەقڵاوە\nسەریان کەپری ئازیزانە\nهەناسەیان کزەبایە و\nزامیان هاوینەهەواری\nگشت زامێکی کوردستانە!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "هاتنت", "poem_description": "", "poem_text": "بە بەیانیان پەپوولەیت ولەگەڵ گزنگدا دێی بۆ لام. \nبە نیوەڕوان پرژەی ئاوی و\nلەگەڵ شەماڵدا دێی بۆ لام\nبە ئێواران گوڵ هەناری و\nلەگەڵ ڕەنگی خۆر نشیندا\nئەگەیتە لام\nبە شەوانیش\nهەتاوەکو گزنگ دێتەوە\nئەستێرەیت و\nگۆرانیت و\nدواشیعرمی و\nلەناو خەوما ئەجریوێنی."}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "هۆ", "poem_description": "", "poem_text": "ئەم خوڕەی ئاوە ئازاریسەرچاوەیە وەختێ ئەگریی\nئەم وژە وژی بێشانە\nزریکەی لق، هاواری چڵ و گەڵایە\nوەختێ کە بەهار جێ دێڵن\nئەم پێکەنینی گۆمانە\nوەختێکە هەتاو ختووکەی شەپۆل ئەدا\nئەم لەنجە و لاری باخانە\nوەختێکە گوڵان شوو ئەکەن\nئەم سوورهەڵگەڕانی گردانەیش\nوەختێکە گشت شەهیدانمان\nبرینەکانیان هەڵ ئەکەن!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "مێرگی زام مێرگی ھەتاو", "poem_title": "هەڵبژاردن", "poem_description": "", "poem_text": "لە نێو هەموو کتێبخانەی شەودامن یەک کتێبم هەڵبژارد: \nئەویش یادداشتی تەنیایی\nئەستێرەیەکی غەریب بوو! . \nلە نێو هەموو گۆرانییەکانی چیادا\nمن یەک گۆرانیم هەڵبژارد\nئەویش گۆرانی! ئازادیی\nدار بەڕوویەکی شەهید بوو. \nلە نێو هەموو خەونەکانی یادگاردا\nمن یەک خەونیانم هەڵبژارد\nئەویش خەونی زەردوو سووری\nمنداڵیی بوو. \nبەڵام من خۆم\nنە ئەوینی خاکو خۆڵی\nکوردستانم هەڵبژاردو و\nنە ئەوینی چاوی دایکم\nکەچی هەردوو، لە گشت ئەوینێکی دیکەی\nدنیای گیانم\nڕووناکتر و\nگەرمتر و\nگەورەتر بوون!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "ڕەنگاڵە / دەفتەری گەشت و خۆشەویستی", "poem_title": "برووسکەیەک", "poem_description": "", "poem_text": "بۆ ئیسپانیا –مەدرید–شەقامی بیکاسۆ\nگارسیا لۆرکا\n\nنیشتمانم کە شیعرەکانتی خستە ناو\nکازیوەی چاو* دڵی ئیسپانیائیسپانیای بینی\nوەک یاقووتێکی بەر هەتاو *\n لەپەنجەتا ئەجریوێنێ *\nلەجریوەش چەپکە بزە ئەچنێت و بەسەر لێوی\nمنداڵانی ناو دنیادا ئەیبارێنی* هاوڕێم لۆرکا ! \nکوردستانم لە پەڵە خوێنی ڤیزاردا * سواڵەی\nناو خوێنی زێڕینی کرد بە دیاری و خستیە باوەش\nژانەکانم هاوڕێم لۆرکا! * لەم ساتەدا کوردستانم\n لەجیاتیی ماچی دیدەنی و\nسەردانی خۆی * شیعری\nمنت پێشکەش ئەکا. \n\nکوردستان\nسلێمانی شەقامی کەنەفانی\nهاوڕێت : گۆران"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "ڕەنگاڵە / دەفتەری گەشت و خۆشەویستی", "poem_title": "بەهارە شیعرێک", "poem_description": "", "poem_text": "وەکوو درەختێکی تەنیایبەر زەردەپەڕ\nلەپاڵ دەوەنی گردێکدا\nڕاوەستاوم\nسەر و مل و تا ناوقەدم\nلەبەر هەتاو\nقاچ و قول و تا ژوور ئەژنۆ\nنوقمی سێبەر. \nبەرامبەرم: \nکێوی بەردینی گەردن لووس\nوەک دیواری شووشەی شین باو\nڕێک هەڵکشاو\nکە گلێنەم ئەفڕێ بۆ لای\nوەک سەرنجم هەڵبخلیسکێ\nچاو ئەتروکێ و کزەبایەک\nکالانە پڕ ئەکا لە ئاو. \nلەم لاشەوە تەم ومژێ\nوەک قژی خاو\n بەدەم «با»وە\nدێت و ئەچێ و جارێک ئەچێتە سەر لەشی\nبەفری نووستوو دایئەپۆشێ و\nجارێکی تر وەکوو هەڵبێ\nبەرەو دواوە\nبەرەو دۆڵی ئەودیوی شاخ\nمل ئەنێت و بەهێواشی دائەگەڕێ. \nلەو لایشەوە لووتکەی تیژی\nشێوە خەنجەر. \nپەڵە هەورێکی سمیوە و\nچەتری سپی\nهەڵداوە لەسەر تەوقە سەر. \nلە بناردا و لەسەر ڕووبار\nکە شەوقی ئاوێنەی ئاوی\nچەپکە پرشنگ\nئەدا لە پەڵکە گیای دەشتی\nڕاکشاوی تەختی کەنار. \nپۆلە ماسیگرەی سپی\nسپی وەکوو گوڵی چوالە\nباڵ وەرئەدەن لە تەنکاو و\nتنۆکی سارد ئەپرژێنن\nلە دەم وچاوی هەڵاڵە. \nبە لای ڕاستدا پەڵە چنار\nلە جۆگەدا قاچی تەزیو\nلەرەلەر و خشەخشی گەڵای گوارەی\nوەک ختووکەی لامل بدا\nدائەچڵەکێ و پێئەکەنێ و لەنجە ئەکا\nچڵی بەرزی گەردانە زیو. \nبەلای چەپدا: \nڕێگەی نسرمی ناو دەربەند\nئەم بەر.. ئەو بەر\nهەتا ئێستەش دەست و پەنجەی\nدارستانی شین هەڵگەڕاو.. لە گۆ کەوتوو\nبنچک لەژێر بەفرا خەوتوو\nکەسەرنجی زیاد لێ بگرم\nمن لێرەوە لە سەرماندا\nوەک شۆڕەبی هەڵئەلەرزیم. \nئێوارەیە و خۆرنشینە و هەر وەستاوم\nلەو ساکەوە پەیکەرێکی بلووز شینم\nهەر دوو دەستم لە گیرفاندا و نەجووڵاوم. \nئەوا ئێستەیش\nلە دامێنی زەرد و سووری ئەم گردەدا\nتۆ ئەبینم ئەی کچی جوان! \nکراس و کەوای پوولەکەت، \nنێرگزی قژ، \nبریسک و هوڕ\nبریق و باق\nوەک گزنگ و دەنکە تەرزە\nوەک پوولەکەی پشتی ماسی\nگۆمی زۆر ڕوون، \nوەک پزیزکی ئاگری شوانی\nبە قەدپاڵەوە سووتاوم، \nوەک دڵۆپی هەڵپرژاوی\nسەر قەڵبەزە\nهەزار تیشکی\nڕەنگاوڕەنگ ئەدەن لەچاوم. \nگەرای سەدان شیعری بچووک\nلەناو ناخی مندا ئەخەن. \nبەئەسپایی و بە ژێی دڵم\nزۆر مۆسیقای دەنگ سیحراوی\nنەبیستراوم بۆ لێ ئەدەن. \nئەی شۆڕە کچ! \nئەبێ چی جوانتر بێ لە تۆ؟ \nمەگەر تۆزێکی تر وەختێ\nکە تاریکی بەپەلەپەل\nبۆ ئێرە دێ\nمن ئەڕۆم و\nئەو لەجێگەم دائەنیشێ. \nوەختێ لەگەڵ\nدەنگی سەوزی «خالقی» دا\nسوار ئەبم و\nبەرەو شار ئەگەڕێمەوە\nوەختێ لەپڕ\nلەسەر ملەی تاسڵوجەوە\nلەودیو جامی تاکسییەوە\n«سلێمانی» م دەرئەکەوێ\nمەگەر هەر ئەو لەم شەوەدا\nلەو دوورەوە\nشەپۆلی درەوشانەوەی چاوەکانی\nتیشکی مرواری بەردەمی\nهەڵڕێژراوی\nوەک کراس و کەوای بەرت\nپوولەکە چن..\nمەگەر هەر ئەو\nوەک تۆ جوان بێ و بگاتە تۆ و\nبەهەر دووکتان شیعری جوانیش\nبدەن بە من."}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "ڕەنگاڵە / دەفتەری گەشت و خۆشەویستی", "poem_title": "دوو دەنگ", "poem_description": "", "poem_text": "1-فریشتەی دەنگی سپیبیڵێ و با ڕوخساری گڕەی هاتووم بەسەر\nئەم ژیلەمۆی سەفەرەدا\nبخەمە بەر\nئەو پڕووشە و کزەبایەی\nکە لە کوێستانی دەنگتەوە\nورد\nورد\nورد\nورد\nدێنە خوارێ. \nبیڵێ و با گوێم پڕ بە بیستن\nبۆنی ئەو باخانە بکات\nکە لە تاڤگەی گەرووتەوە\nئاواز پڕژێنی من ئەکەن. \nبیڵێ و با تاوڵی تاسەم لەم کۆچەدا\nلەبەر کارێزی فێنکی دەنگتا بخەم. \nماندووم ئەی دەنگی سپی فریشتەی\nلەلای بەفری کاوانەوە هاتوو\nماندووم.. ماندووم\nتوخوا ئەگەر لەسەر دەستی خۆرنشینی ئاخەکانت\nهەڵم نەگری! \nتوخوا ئەگەر لە کەژاوەی پێڵووی هەوری نیگاکانتا\nهەڵم نەگری! \nماندووم.. ماندووم، ئەزانی چۆن؟ \nماندووم وەک هەناسەی سواری ئەو چڵانەی\nکە «با» لە کەناری چەمدا\nسەریان ئەکا بەناو ئاودا و\nدەریان دێنێ و دیسانەوە\nئەیانکاتەوە بە ئاودا! \nماندووم، وەک ئەو شەقامانەی\nکە ڕێبواری\nسوارە و پیادەیان لەسەر ناڕەوێتەوە. \nئەی فریشتەی دەنگی سپی! \nلەسەر باڵی ئاوریشمینی، \nلەسەر باڵی هەناسەکەت\nهەڵمئەگری؟ \nئەوا ئیستە، خۆم ئەبینم لە دوورترین ئەستێرەدا\nئەجریوێنم! \nلە دوورترین ئەستێرەدا گوڵی ناو خەو ئەکەمەوە و\nئەیدەم لە قژی لەیلاکەم\nخۆم ئەبینم هێواش هێواش لەسەر شانۆی\nسپی و بەرزی هەوری خەیاڵ\nسەما لەگەڵ گیانتا ئەکەم. \n«بایرۆن! تەنیام و تەنیایی هەر گەڕیدەی\nناو سرووشتە و، پەنابەری دارستانە کپەکانە. \nپوشکین ! تەنیام و تەنیایی تۆش هاتووە و\nئیستە بەجووت لەسەر درەختی گریانی\nمن ئەخوێنن »\nئەی فریشتەی دەنگی سپی! \nبیڵێ و با ڕوخساری گڕەی هاتووم بەسەر\nئەم ژیلەمۆی سەفەرەدا بخەمە بەر\nئەو پڕووشە و کزە بایەی\nکە لە کوێستانی دەنگتەوە\nورد\nورد\nورد\nورد\nدێنە خوارێ و ئینجا منیش لەگەڵیاندا\nئەتوێ\nمەوە\nئەت\nو\nێ\nم\nە\nو\nە. \n\n2- کوڕژنی ئەسپی برووسکە\nنێرودا وای بە شیللی وت: \nلەبەر ئەوەی\nجێ ژوانی دڵداریم و سێبەری بن\nئەو سەروانەی کە سەرت تیا ئەنێمەوە..\nلەبەر ئەوەی\nتۆ ڕنووی قژی تاریکی و\nلقی دەستی لاواز و لەرزۆکی دایکمی و\nلەبەر ئەوەی\nتۆ چۆلەکەی باڵکراوی\nسانتیاگۆیت و نافڕی! \nلەبەر ئەوەی لەناو نیگای\n  کتێبی ماندووی هەژار و برسییەکاندا\nتۆ فرمێسکێکی قەدەغە و دەرکراوی! \nنیشتمانم! \nبۆیە کاتێ بانگم ئەکەی\nئەبم بە ئەسپی برووسکە و لە تاریکیتا تاو ئەدەم\nبۆیە کاتێ بانگم ئەکەی\nئەبم بە نان\nبە ئاو\nئەبم بە باڵ و بە هەتاو\nنیشتمانم!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "ڕەنگاڵە / دەفتەری گەشت و خۆشەویستی", "poem_title": "شاخ", "poem_description": "", "poem_text": "بەناو مێژووی تەما، ئاوڕ: سەرنجی خۆیسواری ئەسپی\nچەخماخەیەکی تیژ ئەکات، \nئەسپی چاوێ\nکە وەرزە جوانەمەرگەکان\nجڵەو بۆ –تاوی – شل ئەکەن! \nزۆر دەمێکە ئائەم ئەسپە\nڕێی مەرگ ئەبڕێ\nتا ناوچەوان خۆرێکی سووری تیا هەڵبێ. \nهەتا بفڕێ دائەگیرسێ و تیشک ئەهاوێ. \nڕامەوەستە\nتا ماندووبوون هەناسەی ڕێگە سوار ئەکات\n- ئەم کێوانە ئەیانەوێ\nبوومەلەرزە ڕایانژەنێ. \nئەیانەوێ خۆشەویستی و مەرگ\nبە گەردوونیان بناسێنن\nپشکۆ لە شەختەی سنگیانا دەربهێنن. \nئەیانەوێ لووتکە نەگری و دنیا بە بارانێ تەڕ بێ\nکە ئەستێرە کوژراوەکان جێ پێی بەهاری هەڵگرن. \nئەم کێوانە ئەیانەوێ\nپرشنگ لە ئاسۆدا بگرن\n-  نیشانەیە: گوللە سوارە و\nبرین: مەڵبەندێکە ئاگر\nلەچوار دەوری\nئەم نەخشەیە ئەکاتەوە. \nنیشانەیە: ئەم نەخشەیە سەری جەنگەڵە داوێکە\nتوناوتوونە\n- بیرتان نایە! مانگی کوژراو کە هەڵنەهات\nچ کۆتەڵێ ئەگێڕدرا بۆ ئاسمانەکەم؟ \nئەم نەخشەیە گوندەکانی\nلە شەوەزەنگا ڕزیون\nلەناو ئۆردووگای دووکەڵا\nئاگردانی چاوی ئێوەی شاردۆتەوە. \nنیشانەیە: ئەم نەخشەیە سەری جەنگەڵە داوێکە\nهەزار داوی خستۆتەوە. \n- بەئاگا بن نەخشەکەتان\nکەنیزەکێ بە ماچێکی دوای نیوەشەو\nلەسەر مەمکی تاپۆی نەکات! \nبەئاگا بن نەخشەکەتان لە پێشوازیی\nخەلیفەدا\nخۆی ڕانەخات! \n- نیشانەیە: هەموو بڕینەوەی دارێک\nباڵندەکان فێر ئەکات چۆن\nهێلانەکان بگوێزنەوە و\nلەگەڵ ئازاردا کۆچ بکەن. \nبێ دەنگییان ئەچەقانە چاوی یادمان. \nبیرتان نایە! یەکێ نەبوو لەژوور سەری\nتەرمی پەیمانی «سیڤەر» دا\nڕمی دەنگی داچەقێنێ\nبیرتان نایە؟ \n- نیشانەیە هەموو هەڵکەندنی دارێ\nباڵندەکان فێر ئەکات چۆن\nبە باڵ بێچوو بگوێزنەوە بۆ کونە شاخ\nفێریان ئەکات کە نیشتنەوە\nچاوی ڕاوچی\nلەتان و پۆی پیلانەکاندا ببینن! \n- کە هەڵفڕین\nئاوڕ لەو لقە بەنەوە. \nنیشانەیە لق شکاوە\nلق پوازی چوارەمینی\nداتاشراوە! \n- ئەم شاخانە «گەزنەفون »ی\nکۆن و نوێیان\nخستۆتە ناو ئەشکەوتەوە و\nدەمی ئەشکەوتیان بە تەرمی شەهیدەکانم بەستووە! \nپشوو نادا\nچەک زمانی کێڵگەی ئەو جوتیارانە ئەزانێ\nکە هەوار و\nدیوەخانی بەگ تێی ناگا. \nبارووتی گڕ لە زەمینی گیانا ئەڕوێ. \nچەک لەگەڵ مردندا ئەدوێ. \nچیتان ئەوێ؟ ! \nکە گوێتان نا، کەگوێمان نا\nبە دەلاقەی دەرگای برینی شارەوە\nچیمان ئەبیست؟ \n- لە کێلانی خەمەکانی ئەم شارەدا\nوشە ئەبێتە خەنجەر و\nئەکرێن بە قەدی شیعرەوە. \nوشە ئەڕوا وئەگاتە شاخ\nوشە ئەبێ بە با و بۆران\nئەبێ بە شەوبۆ بۆ قژی\nمانگی کوژراوی دەزگیران. \nچی ئەبیستن؟ ! \nچی ئەبینن؟ ! \n- لەناو گەڕەکی گریانی هەژارانا\nئاخێکمان دی\nسەریان ئەبڕی\nئاخ بوو بە گوڵ\nلە شاخ ڕووا\nئاخ بوو بە کەو\nبۆ لای بەفری\nیار هەڵفڕی. \nچیتان ئەوێ؟ ! \n- کەو نەخرێتە ناو قەفەزی پایتەختەوە\nگوڵ نەڕنرێ و نەبرێ بۆ میر. \n- ئەم کێوانە لەسەر پشتیان\nکاسە سەری دێوی ڕەشی\nچاخەکانیان هەڵچنیوە. \nپشوو نادا\nئەسپی خوێنی ئەم شاخانە\nلەو ڕۆژەوە ئەحیلێنن\nکە هۆگری غار کردنن لە دۆزەخدا\nلەو ڕۆژەوە ئەحیلێنن، پشوو نادەن\nتەماشاکەن\nتیشکی زامدار ئەوا بە شانی ئاسۆدا\nبەرەو ژوورە. \nشەقاوی دەنگ\nبنکەی بیستن\nلە گوێی ساڵدا ئەکاتەوە و، \nلە ژوورەکانی کۆشکی «ڕەشید » دا ئەگرمێنن. \nبارانی دەنگ\nپەڵە لە سنگی سەنگەری\nدە ساڵەدا\nئەدا و بەتاو\nدائەکاتە سەر شانۆی خوێن\n- ئەزانن بۆ هەوری ئێمە\nقەت بارانی لەبار ناچێ؟ \n- هەژارەکان ڕەنگیان تێکەڵ\nبە هەوری تینوو کردووە. \nهەژارەکان ناونیشانی شاخەکانیان\nلەسەر روومەتی برسێتی هەڵکەندووە. \nهەژارەکان ئاڵای دڵی\nئایندەیان لە ئێستەوە\nهەڵکردووە. \nپشوو نادا\nئەمە ڕێگەی ئەو چاوانەن گلێنەیان\nلە قۆناغی مەرگا تۆو کرد\nبە ئەژنۆ مۆری بەردەمی ترسیان نەکرد. \nپشوو نادا\nئەسپی خوێنی ئەم شاخانە\nلەو ڕۆژەوە ئەحیلێنێ\nکە ئەستێرەی قوربانیی خۆی\nلە گۆمی سەنگەردا دیوە. \nلەو ڕۆژەوە هەوری حیلەی ئەگرمێنێ\nکە خۆی بەتۆفانی سەدەی، \nمردن بەپێوە ناسیوە."}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "ڕەنگاڵە / دەفتەری گەشت و خۆشەویستی", "poem_title": "شەقام", "poem_description": "", "poem_text": "بیرم ناچێ ئەو شەقامەیئێوارەیەک بانگی کردین\nداوای پیاسەی چەند سەعاتێکی لێ کردین\nبیرم ناچێ. \nلەو سەرەوە\nکەتەنیا خۆم گەڕامەوە\nسەرنجم دا: شەقام بوو بوو بەهەردووکمان. \nلەشوێن چرپەت\nچرۆ سەری دەرئەهێنا. \nلەشوێن تاسەم\nشەوقی گڵۆپ\nڕێژنەی قژی بارانێکی\nزۆر لەسەرخۆ دائەهێنا. \nلەو جێیەدا\nکە پێکەنیت\nزنەی ئاوازێکی ڕووناک\n\nهەڵئەقوڵا! \nلەو جێیەشدا\nدەستم گرتی\nبینیم لاولاوێ بە باڵای فوارەیەکدا\nهەڵ ئەزنا! \nلەو جێیەشدا\nلەو جێیەشدا\nماچم کردی\nبینیم هەرچی دەم ولێوی\nدڵدارانە بوونەتە هەنگ\nبۆ مژینی ئەو «شانە» یەی\nکەماچەکەی من و تۆی کرد\nبە هەنگوینی ئەم جیهانە! \nبیرم ناچێ ئەو شەقامەی\nئێوارەیەک بانگی کردین\nداوای پیاسەی\nچەند سەعاتێکی لێ کردین\nبیرم ناچێ\nچۆن بیرم چێ؟ !"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "ڕەنگاڵە / دەفتەری گەشت و خۆشەویستی", "poem_title": "لە بۆدابست دا", "poem_description": "", "poem_text": "- 1-لەدوای شەوێک، خەوی پچڕپچڕی زڕاو\nلوورە لووری شەمەندەفەر، \nبەنووزەی درێژ. \nزیکە زیکی پێچکە و فیشکەی\nلەپڕ و ناکاو. \nشەقە شەقی دەرگایەکی\nدووری دانەخراو. \nدوای شەوێکی دەم بە باوێشک\nتۆزێ گێژ و وێژ..\nوەختێ تازە\nهەتاو: کراسی ئەرخەوانیی\nئەکردە بەر : \n«بودابست » ی دەمە و بەیانی. \nلەناو ئیستگەی پوورە هەنگدا\nمنیش دابەزیم..\nشوێن: گوڵجاڕی ئەو خەونە بوو\nپێش چەند ساڵێ دیم. \n*  *\n\nسەرنجی لووس وەکوو ماسی\nلە دەست دەرپەڕی و\nخۆی هەڵدایە\n«دانووب »ەوە\nناو ڕووباری زیو. \nباڵای شیعرم هەر لە ڕێوە\nخۆی تیا نوقم کرد. \nخەیاڵ تۆڕ بوو\nهەزار تیشکی\nڕەنگاوڕەنگی گرت. \nلەسەر پردی مەڕمەڕ ڕەش بووی\nدێرینەی تاق تاق\nبریسکەی دێ\nپایتەختەکەی\nقژ گوڵە مێلاق. \n*  *\n\n\n- 2-\nبۆ کوێ بڕۆم نامۆیی کورد\nئەڵێی سێبەرمە\nنیگاکانی پێڵووی تەڕی\nپەڕەی دەفتەرمە. \nبۆ کوێ بڕۆم کوردستانم\nهەر لەگەڵدایە\nلێرەیش –سیروان –\nلە هاواری\nناو -  دانووب – دایە! . \nدانووب! هاتم لە کەنارتا\nبرین بسرەوێ\nلە جۆلانەی\nناو شەپۆلتا\nخەوی لێکەوێ. \nهاتم خەمی دارستانم\nتۆزێ بە با دەم\nبەسەر سنگتا\nباز بدەم و\nوەک مناڵ ڕاکەم. \nکەچی خۆشیت\nتا بە لووزەو\nبێتە گیانمەوە\nئاو سەر ئەکا لە پەنجەرەی\nهەر دوو چاومەوە. \nچونکە دانووب، شاییت بۆ من\nعومری دوو ڕۆژە\nبەڵام عومری شەونخوونیم..\nئێجگار درێژە. \n*  *\n\nئەی «جولیتا »! \nکچی دانووب! \nبەرگی بەر ساکار\nپێست تەنکی، توێکڵ ناسک\nهەناری ئاودار. \nسپێنە ڕوون\nلاسکی پرچ، وەک پەڵکی چنوور\nئاسکی ماڵیی، سڵ نەکردووی\nناو هۆڵ و ناو ژوور. \nسەرسام مەبە! \nمەلی نامۆی ئەم دەم و چاوە\nباڵی ئەویش\nوەک وڵاتم\nتوند توند بەستراوە. \nبا لاملیش لە شەپۆلی\nگەردنت هەڵسوێ\nبەڵام چی بکەم\nخەم گرتوێتی و\nبزە نایگرێ، \nمن ئەزانم تۆ و بۆدابست\nلە دانووبەوە\nزۆر پەنجەرەی\nشیعری جوانتان\nبۆ من کردەوە\nلەبەر تاوی بارانتانا\nدرەختی بەژنم\nبەو چەند ڕۆژە\nگەڵای تازەی\nوشەی بۆ گرتم. \nئەی پاساری! \nجریوەی تۆ! زمانی ئەوین\nکوێرەکانی بەهرەی وشکی\nخستمە هەڵقوڵین\nبەڵام جوانێ کچی دانووب\nڕێگەی سبەینێ\nئەمباتەوە بۆ وڵاتی\nخەم تیا نشینێ\nئەمباتەوە بۆ ئەو شوێنەی\nگوڵ تیا ئەکوژرێ\nکچ لە نسێی هەژاریدا\nسیس ئەبێ ئەمرێ. \nئەڕۆمەوە و یادگارتان\nئەکەم بە سەرین\nبۆ شەوانی\nتەنیاییم و\nدنیای خەو بینین."}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "ڕەنگاڵە / دەفتەری گەشت و خۆشەویستی", "poem_title": "لە سۆفیادا", "poem_description": "", "poem_text": "١ئەوا ئێستەیش\nگەیشتینە بەردەمی سۆفیای سەوز\nکە هەر وەکوو سنەوبەری تیتک تەڕی دوای باران\nخاوێن.. خاوێن، لەش برۆنزی، بریقەی دێ و\nلەو دوورەوە زەردەی بزە\nئەدا لە دەم وچاومان. \n\n***\nلە پەنجەرەی واگۆنەوە سەر و ملی دەرهاتوومئەڵێی هێشووی بەردەمی ڕەشەبایە\nهەر دوو چاوم نیوە نووقاو ئاو تێزاو\nدنیا ئەفڕێ و کەم خایەنە ئەم پەلەی تەماشایە. \n\n***\nلە جۆلانەی ناو بالقۆنی سەر نهۆمی بەرزەوەوەکوو لەشم خەیاڵم ڕائەژەنم..\nبۆ بەرەو خوار، بۆ بەرەو ژوور ڕوانینم\nدێت و ئەچێ و\nئەوەی خەڵکی نایبینێ من ئەیبینم. \n\n***\nکچ بە چەپک زەرد و سوورشەقامەکان گوڵدانن\nئەوە بۆیە ئەمجارەیان شیعری سپی هاوینەم\nبۆن خۆشترین عەتری وشەی\nگوڵزاری ناو دیوانن! \n\n***\nئەی کچانی لەش کەروێشکیی نەرم و نۆڵ! لەبەر هەتاو پێستی شان و لامل تانیوەی قۆڵ\nوەکوو ڕەنگی قەیسی گەییو لێ هاتوو\nمن ئەمزانی ئێوە کوشتەی\nتیشکی خۆری بەتاون، \nبۆیە منیش هەتاوی سووری هەڵبەستی\nخۆرهەڵاتیم لە چاودا بۆ هێناون. \nئەی کچانی پۆشاک سادەی نێو باخچە! \nمن بۆ پووزی خڕ و قەڵەو، لەرەی مەمک وگوڵمە گۆشتی بەرچەنە\nبۆ پیرۆزەی چاوی شین و زەردەخەنەی بەشنە\nبۆ پل و پێی پچکۆلانە و سەری پەنجەی وەک گێلاس\nبۆ گەردنی یەک قولانجی و لووتی قنجی یۆنانی\nشاعیرێکم شیعری کێویی بۆنکەرم\nبۆ کوێ بڕۆن من لەو شوێنە ئامادە و\nجارێ سێبەر، جارێ سروە و\nهەندێ جاریش پەیکەرم. \n\n***\nئەی سۆفیای قشتیلانەی هەمیشە ڕەنگ حەمامیپەساپۆرتم پۆلیسەکەی بەرباخەڵ\nئەڵێ ئەبێ بەجێت بێڵم، بڕۆم بۆ ڕۆژی دوایی. \nئەوا ئێستەیش ئەی سۆفیای ڕۆح شیرین\nبا پێش ئەوەی هەر دوو دەستی دۆعا خوازیم هەڵبڕم\nڕوو بکەمە ئارامگاکەی  «دیمترۆف»\nتا لەوێدا منیش وەکوو هەزاران\nخەڵکی دنیای ئازادیخواز ڕیز بگرم. \n\n٢\nوەک کشتەکی هەزار موورووی ڕەنگاوڕەنگ\nچەتری سەر سەر لەبەر هەتاو\nڕیز بەستووە و کشاوە\nڕوەو دواماڵ، جێ نزرگەی دیمترۆف\nهەنگاو وردە، بەوچانە و وەستان زۆر\nمەگەر کۆکە یان پژمینێکی ناوەخت\nبیشڵەقێنێ گۆمی مەکسی\nئاپوورەی خەڵکی بەر خۆر! \n\n***\nپاسەوانی قۆزی بەردەم ئارامگادەس لەسەر چەک هەر ئەڵێی بووە بە بەرد\nترووکەی چاو، بزاوتنێکی نیگا\nمشەمشێ، هەناسەیەک، لەرزینێ\nنابیسی و بەدی ناکەی\nچەند بوەستێ و چەند بڕوانی و سەیرکەی! \nگۆشت و خوێنە؟ یان مۆمیای بێ گیانە\nدوا ڕۆیشتنیش ئەم دوو شتە\nلە لات جێگەی گومانە! \n\n***\nکە سەر ئەکەی بە ڕاڕەوینیوە ڕووناکی نزما\nوەکوو خەو بێ ترسێک گیانت دائەگرێ\nڕیزی باریک هەتاکوو زیاتر بتبا\nهەیبەتی شوێن، قوببەی بەسام، ڕێی مەڕمەڕ\nمەشخەڵی سەر گاردی وەستاو لە سووچدا\nخورپە خورپی سەعاتی دڵ خێرا تر، گورجتر ئەکا! \n\n***\nهەر خولێک و بە لای چەپا سەر سووڕالەسەر چرپای ناو شووشەبەند\n«دیمترۆف» لەسەر پشت ڕاکشاوە\nچەپکە گوڵ لەژوور سەرا\nهەتا سەرسنگ داپۆشراو\nدەستێکی دەرهێناوە\nئەڵێی بۆ سەر خەوێکە و ئێستە چاوی لێک ناوە! \n\n***\nئەی پڵنگی سوور و سپی ڕاکشاو! بە پەیژەی دەنگی تۆدا\nبولگاریا سەرکەوتە\nسەر دوا پلە و دەستیشی\nگەییە مانگی ئازادی\nئەی گۆرانیی هەژاران! \nهەر بە ڕاکشانەوە\nتۆی ڕووباری بەهاژە\nڕۆژ نییە لێرەو لەوێ\nهەزاران هەزار شەپۆل\nهەڵنەسێنیتە سەر پێ!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "ڕەنگاڵە / دەفتەری گەشت و خۆشەویستی", "poem_title": "لە یەکەم سەفەردا", "poem_description": "", "poem_text": "١وەختێ خۆم و جانتای سەوزی\nمارکەی سەر پشتێن «موسڵاوی»\n لە ئەستەمووڵ\nکە دابەزین و ڕاوەستاین\nلە درەخت و بنچکێکی لاڕێ ئەچووین\nهەردووکمان هەر: \nقژ خۆڵاوی\nشان و مل تەپ و تۆزاوی. \n\n***\nوادوو ڕۆژەلەلای ئەم شارە چاوشینە\nلامان داوە\nکە هەر ئەڵێی\nشۆڕەژنێکە کراس سەوز\nڕاکشاوە. \nبالیفی ژێر سەری کەژە و\nقاچی سپیش لە بسفۆڕدا\nوەک مەڕمەڕی بەر هەتاوە. \nئەم شارە برۆی پەیوەستی\nسەرچاوانی شین و ڕەشی\nهەر دوو شۆخی\nئەوروپایە و ئاسیایە\nکە ئەیبینی و تێئەپەڕێ: \nجارێک قۆڵ ڕووت و کراس کورت\nجارێکی دی کراسێکی ئاودامانی\nلەبەردایە. \n\n***\nوا دوو ڕۆژە چاوی نامۆمهەر وەکوو دوو کۆترە شینکە\nهەتا ئێستا باڵ بەسترابن. \nگرێی باڵیانم کردەوە و\nئەوەتا وا دەمێ بۆ سەر\nگومەزی شین وخلیسکی\nبریقەدار هەڵئەفڕن و\nدەمێکی تر قژ و بسکی\n«منەوەر»ی ئەستەمووڵی\nئەکەن بە هێلانەی شیعر و\nئارامێکی تێدا ئەگرن. \n\n***\nکە بە لای دیواری کۆنی مەڕمەڕینیمزگەوتێکی کڵاو قووچدا گوزەر ئەکەم\nبۆنی کەوا و سەڵتە و، بۆنی\nپشتێنەکە و کڵاوەکەی نالی ئەکەم. \nکە دەس ئەدەم\nلە مۆردی پەرژینی باخێ\nدەسم بۆنی ڕیشی ئەگرێ. \nکە شەپۆلی سەر هەڵگرتوو، \nپەڕەی گوڵی هەڵپچورکاو، \nدووکەڵی هەر دووکەڵکێشێ، \nکە منداڵانی هەژاری\nوەک کارژۆڵەی پەرەوازە\nخەوتوو لەبن سێبەری پرد\nچەتری پاسدا\nبەدی ئەکەم\nمن بۆن ئەکەم\nبۆنی بۆکڕووزی شیعری\nئاوارە بووی «نالی» ئەکەم!!\n\n***\nئیستە بەناو گۆڕستانی «ئوسکۆدار» دائەگەڕێم و چاوم وەکوو هەڵاڵەی سیس\nچڵی مل کەوتوو بەلادا\nهەڵهێناوەی هەنگاوی خاوی پەستم، \nبەناو دارستانی سپیی بەردە کێلدا، \nورد ورد ئەمبا. \nگەورەم نالی! \nئەی «نارەوەنە» تەنیاکەی\nهەڵکەنراوی خانەقاکەی\nسلێمانی! \nتۆ لە کوێدا\nچڵ و چێوی ڕاکشاوی؟ ! \nموریدێکی شیعری خۆتم\n هۆرەیەکی «خاک وخۆڵ »تم\nهاتووم بۆ لات. \nگەورەم نالی ! \nئەی «تانجەرۆ»ی سەرگەردان و\n«سیروان » ی وێڵ\nشارێک گۆڕ و بێشەیەک کێل\nلە کام گۆڕدا\nتۆ ئێسقانی\nڕاکشاوی؟ ! \nگۆڕت بزر\nبزر وەکوو ساڵ و ڕۆژی\nلە دایک بوونی هەزاران\nمنداڵانی نیشتمانم\nبزر وەکوو زۆر قەڵەمی\nفڕێنراوی ناو گیرفانی شارەکانم\nبزر.. بزر\nوەک گۆرانی و دەنگی خۆش و\nچریکەکەی «ئەحەی ناسر»\nگەورەم نالی! \nنەک گۆڕی تۆ\nهەتا ئیستەش ئەم دنیایە\nزۆری تیایە\nزۆری تیایە\nکە نازانن کوردستان خۆی\nزامی گەورەی لە کوێدایە؟ ! \n\n٢\nلە گوێ بسفۆڕ هەر دوو دەستم\nخستۆتە بەر پشتێنەکەم\nخۆم بەتەنیا\nوەک دار لیمۆیەکی زەردبووی\nسەر پەڕ گرتوو\nڕاوەستاوم\n«با» یەک بزێو خێرا خێرا\nدێ و هێشتاکە دەستی تەڕە\nبۆینباخم ڕائەکێشێ و\nقژیش ئەخاتە سەرچاوم. \nئەم بایە گەلێ لاسارە\nواز ناهێنێ و ناڕواتەوە، \nدێ و دەستی وشک بۆتەوە\nدێ و بە بەر چاوی خۆرەوە\nتوند باڵام ڕائەوەشێنێ و\nلیمۆی خەمم دائەڕنێ و\nئەیدا بەدەم بسفۆڕەوە. \n\n***\nتاکوێ بڕ کات«نەورەسە» کەی نزم فڕی\nعاشقی ئاو پیا هەڵپرژاو\nتاکوێ بڕوات\nبەقەڵەمباز، بەنەرمەغار\nئەسپی شەپۆل: یاڵ سپی و بژ، کەفەڵ شینی\nجڵەو بەربووی سەربەرەو خوار. \nبەدوایاندا\nیەکە\nیەکە\nمن خەیاڵم وەکوو هەتاو\nئەیانگاتێ وجێشیان دێڵێ. \nیان هەر وەکوو پەڵە هەورێ\nژان بە بارانەوە بگرێ\nبەسەریاندا دێت وئەڕوا\nئەڕوات و دێ\nتا ئەو ئەزێ و\nتا ئەوان تاقەتیان ئەچێ. \nیان ناو بە ناو\nهەر سێبەریان بۆ ئەکات و\nوەڕس نابێ و\nبەدیاریانەوە ئەوەستێ. \nوەکوو شاعیر بە دیار وشەوە\nزەوی بە دیار پرووشەوە\nچرا بە دیار\nعاشقێکی بێدارەوە\nهەژاران بەدیار کارەوە\nمنیش ئیستا\nهەنگێکم و شیلەی لێوی\nئەم بسفۆڕە باڵی گرتووم\nهەرچەند ئەمەوێ هەڵفڕم\nهەڵنافڕم و هەتا ئیستە\nلە جێگەی خۆم\nهیچ نەبزووتووم ! \n\n***\nلەگوێ بسفۆڕ دانیشتووم وقۆڵی کراس هەتا ئانیشک\nپانتۆڵ تا ئەژنۆ هەڵکراو\nهەردوو قاچم\nخستۆتە ناو\nئاوی تەنکاو\nئیستە لە «تیترواسک» ئەچم! \nتیترواسکێ نامۆ و بێجووت\nچەند ڕۆژێکە\nهەرخۆی و خۆی\nبە سێبەری کەنارێکی دەس تەزیوا\nبە هەتاوی بەستێنێکی\nئارەقی لاجانگ نەسڕیوا\nهەرخۆی وخۆی نامۆو بێجووت\nبەسەر ڕۆخی داوێن تەڕا\nنزم.. نزم، بەقەد باڵای\nخەمی نەمام\nهەڵئەفڕێت و ئینجا بەرز\nلەناو تەمی\nنیوە داپۆشیوی شاخا\nون ئەبێت و لە دواییدا\nهەرخۆی و خۆی نامۆ و بێجووت\nئەگاتە لای بەفری نووستووی\nسەر هەڵەمووت... \n\n***\nلەگوێ بسفۆڕ ڕاکشاومهەردوو دەستم لەژێر سەردا\nئیستە ئەڵێی هێرۆیەکی\nسەرلق سپیم\nلە دوورەوە ئاو هێناومی و\nئاو لایداوم. \nوەکوو هێلکە شەیتانۆکەی سەر لم\nچاوم نووقاو. \nوەک شۆڕەبی دانەویی\nگوێ گرتوو لەگۆرانیی ئاو\nگوێم گرتووە: \nئەڵێی هاژە ناوم دێنێ\nکەنار لایلایەم بۆ ئەکا\nگەرداوی دوور بانگم ئەکا. \nسەر هەڵئەبڕم\nتۆزێکی تر هەڵئەسم و بەم ڕۆخەدا\nڕێگەی ئاونگاویی ئەگرم. \nئەڕۆم هەورازی سەر بەگوڵ\nدەشتی قژ زەرد\nگردۆڵکەی هەردی ڕووت و قووت\nهەمووی ئەبڕم\nئەڕۆم.. ئەچم\nلە کۆڵکێشی پاپۆڕەکان\nلە بێکاری بەندەرەکان\nپرسیار ئەکەم. \nئەڕۆم «شەفیقی تۆڕنەچی » ئەبینمەوە\nلێی ئەپرسم، \nتا بەلەمە سەوڵ سوورە\nچاوشینەکەی «نازم حیکمەت»\nئەدۆزمەوە وسواری ئەبم. \nئەوسا ئیتر هەردوو سەوڵم\nئەبن بە دوو باڵی درێژ\nئەمبەنە لای شەپۆلی دوور\nئەمبەنە لای ئەو گەرداوەی\nبانگی کردم\nئەمبەنە لای ماسیگرێ\nکە هەر وەکوو خۆم تەنیایە\nبەڵام ئاواتی چاو سەوزی\nوەکوو بسفۆڕ لە دڵیایە"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "ڕەنگاڵە / دەفتەری گەشت و خۆشەویستی", "poem_title": "پایزە نامەیەک", "poem_description": "", "poem_text": "وەرەوە با بەجووت بڕۆینخۆرنشینە و شەقامی چۆڵ\nخەمێکی زەردی کشاوە\nچاوەڕێی پیاسەی ئێمەیە، \nئێوارەی ڕەنگ.. هەڵبزڕکاو\nلەئاوێنەی ئەم پایزە درەنگەدا\nئەڵێی دەم و چاوی خۆمە\nدەم و چاوی پێش حەوت ساڵم\nئەو ساتانەی\nکە جێت هێشتم: \n«دەم وچاوم کانییەکی\nساف و ڕوون بوو\nکەتووڕەبوونت هەڵیکرد\nبووی بەگەرداو\nلێڵت کردم!»\nئەی شیعرە هەڵفریوەکەم\nوەرەوە با یەکە یەکە\nشەقامەکان تەی کەینەوە\nئەوشەقامە درێژانەی\nوەک بێداری و شەونخوونیی\nئێمە وان و تەواو نابن. \nوەرەوە با سەر کەینەوە\nبە باوەشی باخچەکاندا\nئەو باخانەی گەڵای داریان\nوەک ڕازەکانی دڵی من\nچڕ و پڕن\nناژمێررێن و تەواو نابن. \nوەرەوە با بەجووت بڕۆین\nبێدەنگ وەکوو ئاونگی سەر\nپەڕەی چاوم. \nوەرەوە با بەجووت بڕۆین\nگلەییمان زۆر لە سەرە\nگلەییی ئەو ڕووبارانەی\nبەلایاندا تێپەڕین و\nسەرمان لە شەپۆلیان نەدا. \nگلەییی ئەو درەختانەی\nبەلایاندا تێپەڕین و\nسەرمان لە سێبەریان نەدا. \nگلەییمان زۆر لە سەرە\nوەرەوە با بەجووت بڕۆین\nخۆر ماویەتی هەورازێکی تریش ببڕێ! \n*   *\n\nخۆر نشین ئیستە تارایە\nتارای پەنجەرەی ماڵان و\nسەر گومەز و درەختەکان. \nوا ئێستە خۆر لە ئەستێرک و گۆمەکاندا\nئەڵێی تاوسێکی خڕی داگیرساوە، \nپەلکە ڕەنگینەی ئاگری سەر ڕووی ئاوە. \nوەرەوە با بەجووت بڕۆین\nمن ئەمەوێ ئەو تارایە\nلە پەنجەرە وسەرگومەز و درەختەکان\nبکەمەوەو بیدەم بەسەر سەری تۆدا\nمن ئەمەوێ\nتۆ شاژنی ئەرخەوانیی\nخۆرنشین بی و\nمنیش وشەی گڕ تێ بەربووی\nئەم دیدارە. \n*   *\n\nوەرەوە با بەجووت بڕۆین\nدیوانێکی تازەم هەیە\nبەدەم ڕێوە\nبۆڵە وشەی شیرینی ئەکەم بە دەمتا\nحەرفی زەرد و سوور سەوزی\nئەدەم لە قژ و بەرۆکت\nڕستەی شینت ئەکەمە مل. \nوەرەوە با بەجووت بڕۆین\nئەوەتا خۆر\nگەیشتۆتە سەر دوا هەوراز\nهاکا لەپڕ بازێکی داو خۆی هەڵدایە\nباوەشی شەو. \nنەهاتی تا بەجووت بڕۆین\nشیعرم شەوی بەسەردا هات. \nنەهاتی تا بەجووت بڕۆین\nنەهاتی تا بەجووت. \nنەهاتی تا. \nنەهاتی. \nنە."}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "ڕەنگاڵە / دەفتەری گەشت و خۆشەویستی", "poem_title": "پڵنگ و پەیکەر", "poem_description": "", "poem_text": "لە گیانەڵاوی ئێوارەی ڕۆژێکتا بووگەیشتمە لات. \nبرینەکانم هەر لەبەر دەرگاتەوە\nخۆیان هاویشتە باوەشی ڕووبارەکەت\nئەویش هێواش گرتنیەوە و\nبەدەم ماچی ئازارەوە\nبردنیە شار: \nئەمە تۆی من لەناو خەوی\nچەند ساڵەما\nهەموو شەوێ ئەمبینیت و\nدەستم ئەخستە کەمەرت\nبەیەکەوە سەمامان بۆ\nباران، لووتکە، هەتاو ئەکرد! \nئەمە منم «گۆیژە» م بۆ تۆ هێناوەتە\nپاڵ «زاوا –بووک»\nکە شەو داهات\nبە دوو قۆڵی سەر ئەخەنە سەر شانمان و\nئێمەش ورد ورد لەبەر خۆوە\nئەو سروودەیان بۆ ئەڵێین\nکە یەکەم جار لێرە پشکووت. \nبمگەڕێنە! \nنەشارەزای گەلێ شاری\nچاوی خۆمم\nلە دڵی خۆمدا ون ئەبم! \n- کوا چوارچرا؟ ! \nترسێ نیگای ترووکانی\nپەنجەی ئاوڕت خستە سەر\nبێدەنگییەک.. وەکوو کلووی\nبەفرێکی مات\nلە باپێچی ڕوخسارماندا\nترووشکەی کرد! \nکە ڕاوەستاین مێژوومان دی\nپاشەو پاش ئەگەڕایەوە، \nڕۆژمێرێکی داینە دەست\nلە خۆرنشین هەڵکێشرابوو! \n- کە واتە من حەوت ساڵان بووم\nکەتۆ «بوویت » و لێرەدا بوو\nخۆرت هێنا و\nئەتدا لە بەرۆکی «سابڵاخ»\nلێرەدا بوو شانۆیەکت لەگوڵاڵە\nدروست کرد و ئەستێرەت پیا هەڵئەواسی. \nشایی نێرگز لەناو بەفرا\nئەیخایاند و چراخانی مۆمی پەنجەی\nداگیرساوی درەختەکان\nئۆپەرێتی ڕووناکی بوون. \n- کەواتە من حەوت ساڵان بووم. \nبەستەڵەکی بێدەنگیمان\nوەختێ شکان\nکەچەند زەڕنەقووتەی ئاخێ\nسەریان لەناو سنگمانەوە هێنایە دەر\nبەبێ ئەوەی پێ بزانین لە دڵۆپی\nئاونگی ناو\nئەستێرکەکانی پێڵوویان ئەخواردەوە! \nوتت: بەڵام ئیستە لەژێر\nهەردوو قاچی پەیکەردا شار\nپڵنگێکە ئەژنۆ شکاو. \nتۆ بڕوانە! چۆن لەنێوان\nهەر دە پەنجەی پەیکەرەوە\nهەتا ئەمڕۆش خوێنی هەڵۆ کوژراوەکان\nدێنە خوارێ و لە چەقی گشت ڕێگەیەکدا\nوەرزێکی نوێ ناو نووس ئەکەن! \nتۆ بڕوانە! «محەمەد» چۆن\nلەناو نەڕەی شێرەکانی\nهەرچوار گۆشەی باخچەکەوە\nدێتە دەرێ و هەتا ئیستەیش\nپەیکەرەکە ئەتۆقێنێ! \nگەڕاین.. گەڕاین\nلە پێچی هەر شەقامێکت و کۆڵانێکتا\nگەڵا.. گەڵا\nسەرنجەکانم ئەوەرین. \nناسیاوم و نەناسیاوم : \nجلەکانم، جامانەکەم، هەندێ وشەم\nپێناسێ بوون ئەیانکردمە\nکۆڵی دایکی خۆشەویستیت. \nئەیانبینیم کوێرە کانیم\nلەناو کاولاشی دڵیاندا\nسەر لە نوێ ئەتەقاندەوە\n- قوربانت بین\nسەرنویشتمان وا لە دەستی ئێوەدایە\nتوخوا باشین؟ ! \nقوربانت بین ! \nگەڕاین.. گەڕاین\nکچەکانت پۆلە گوڵ بوون\nلە چارشێوی ڕەنگاوڕەنگدا هەڵئەفڕین و\nلەسەر لقی هەردوو دەستی هەڵلەرزیوم\nئەنیشتنەوە..\nچرای مەمکیان ئەدا لە شەختەی ڕوخساری\nوەریوی من\n- توخوا خەڵکی سلێمانیت؟ ! \nبریا.. بریا\nسلێمانیم بدیتایە ! \nئەی کچی جوان لەبەر بریا و خۆزگەی تۆیە\nسەرم داوە بەو شاخانە و\nلەبەر بۆ کڕووزی جەرگی تۆیە کە من\nگیانم کردۆتە چراوگی دارستان و ئەشکەوتەکان\nلەبەر ئەو ئێسکە سووکەتە\nڕەنگم پەڕیوی ناو تەمی\nسەر ماڵانی سلێمانی و سەر ئێرەیە\nئەی کچی جوان ! \nلە گیانەڵاوی ئێوارەی ڕۆژێکتا بوو\nگەیشتمە لات\nبرینەکانم هەر لەبەر دەرگاتەوە\nخۆیان هاویشتە باوەشی ڕووبارەکەت\nئەویش هێواش گرتنیەوە و\nبەدەم ماچی ئازارەوە\nبردنیە شار  !"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "ڕەنگاڵە / دەفتەری گەشت و خۆشەویستی", "poem_title": "ڕەشەبا", "poem_description": "", "poem_text": "- 1-بە «کەنفانی»م وت : \nوشەی باڵندەت لە بێشەی چڕی\nئەندێشەتەوە هاتۆتە دەرێ و\nئەوا ئێستاکە هەموو ئاسمان و\nدەنگی هەتاوی تازە هەڵهاتووی\nوڵاتی خۆری بەستۆتە باڵی و\nلە چاوی خۆیدا\nهەرچی سەرنجی شەپۆلەکانە\nکۆی کردۆتەوە. \nجێگایەک نییە\nکە جێی قەوارەی کۆچی وشەی تۆی\nتێدا بێتەوە\nزەمانێک نییە\nکە خۆشەویستیی وشەی شەهیدتی\nلە بیر چێتەوە! \nوشەی باڵندەت لەسەر درەختی\nنامۆییی هەژار\nهێلانە ئەکا و لەسەر چڵی گڕ ئەنیشێتەوە. \nکاتێکیش وشەی باڵندەت ئەفڕێ\nسنورێک نییە لە هەڵفڕینیا\nنەیسڕێتەوە! \nئەویش پێی وتم: \nوشەی باڵندەم ئاوا بێ ئیتر\nچۆن ماڵی ئەکرێ و ئەگیرێتەوە. \nچۆن ماڵی ئەکرێ و ئەگیرێتەوە! \n\n- 2-\nلەناو شریخەی چەخماخەدا بوو\nکە تۆوی دەنگم\nکرد بەسەر کێڵگەی تەمی وشەوە\nکاتێکیش وەرزی سەرهەڵدانی ئەو\nهات بەپیرمەوە\nبینیم پەڵە دەنگ\nلە تەماشاتا سەوز ئەکاتەوە. \nلەتەماشاتا جۆگەلەی ڕستەم\nئاوێنەیەکە\n\nلەبنی ڕوونیا ئەتخوێنێتەوە. \nلە تەماشاتا هەر برژانگێکت\nئەبێتە نووکی خامەی شاعیرێ و\nلەسەر لاپەڕەی پێڵووی چاوانت\nوەک هەزار هەڵبەست\nئەمنووسێتەوە و ئەمنووسێتەوە. \n\n- 3-\nبەربەیان گریا\nکاتێ گوێی لێ بوو\nوا ڕەشەبایەک لە لەپی دەستی\nزبر و تووڕەیا\nگوڵی وشەیەک هەڵئەوەرێنێ و\nبەرەو گۆڕیچکەی باپێچی ئەبا. \nگریان پێکەنی\nکاتێ کە بینی\nفرمێسکی وشەی\nبەدڵی بەردا ئەچێتە خوارێ و\nچرای ژوور سەری\nچیا هەڵ ئەکا !"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "ڕەنگاڵە / دەفتەری گەشت و خۆشەویستی", "poem_title": "کاڵێ", "poem_description": "", "poem_text": "لە بیرمە زۆر جار کە بەفروەک میوانی درەنگ وەخت\nئەهات و سووک\nئەیدا لە شووشەی\nپەنجەرەی شیعرەکانم\nبانگی ئەکرد : \n«بیکەرەوە ! \nلە دوورڕا هاتووم و دیاریم\nبەرچنە وشەی نەوازەی\nڕەزێکن قەت\nدەنووکی کەو لێی نەداون!»\nلە بیرمە کە بەرچنەکەم وەرئەگرت و\nئەمخستە سەر ڕەفەی چاوم\nئەویش ئەیوت : \n«ئەمێنمەوە لەبەر دەمتا ڕائەوەستم\nهەتا نیگام ئەخەمە ناو نیگاتەوە»\n- ئەی کاڵێ گیان! \nهەرگیز لە بەفری میوانیی\nدرەنگ وەختی نازداری تۆ\nمن تێر نابم! \nئەی کاڵێ گیان! \nوەرە و لەگەڵ\nدەستی خۆتا بەفر بێنە\nمن حەز ئەکەم گەر تواشمەوە\nلەگەڵ بەفرا بتوێمەوە\nئەی کاڵێ گیان!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "ڕەنگاڵە / دەفتەری گەشت و خۆشەویستی", "poem_title": "کفن دز – ئەکتەر", "poem_description": "", "poem_text": "هەناسەدان لەناو سنگی وڵاتێکداکە سییەکانی بە بارووت داگرنەوە! \nچی بەسەر دێ؟ ! \n- ئەمە ڕاهێنانی مەرگە، کاتێ کە خاک\nژان بە دووانەی\nشەوی بوومەلەرزە و بورکانەوە ئەگرێ! \n- هەناسەی تۆم کە هەڵمژی\nنمەی بارانی بینینم\nڕژانە سەر\nگۆنەی پایزێ و سەوز بووم. \nهەناسەدان لەناو سنگی وڵاتێکدا\nکە سییەکانی بەبارووت داگرنەوە\nڕاهێنانی مەرگە ودەستەمۆکردنی بەوری ترسە\nلە بێشەڵانی ئاگردا. \nهەناسەدان لە نیشتمانی دووکەڵدا\nگەش کردنەوەی پشکۆکانی\nژێر ئێسکێکە\nهەڵقرچانی: \nبانگ کردنە لە باڕەشێ\nچنگی لوورەی بخاتە ناو\nبەستەڵەکی مێژووەوە\nلافاوی نووستوو هەستێنێ! \n- هەناسەتم کە هەڵمژی\nڕەنگم بوو بە دەنگی هەڵۆ و\n لەناو هەوارا دایچەقانم\nڕەنگم لە دەنگتا گرتەوە\nبیرکەرەوە: لەو گەشتانەی، لەو سەفەرە درێژانەی\nکردمان و نەگەڕاینەوە..\nماڵ ئاوا بێ! گریان لەناو\nدەربەندەکاندا بەستوێتی! \nماڵ ئاوا بێ! دایکم ئەڕوانێتە مەرگم\nبەر لەوەی هێشتا مردبم\nماڵ ئاوابێ! هاتی و برسێتیت هێناوە بەپیرمەوە\nماچم کردی و ماچت کردم\n- لەم ناوەدا\nدۆزەخ لە بەهەشت چووز ئەکرێ! \nلەم ناوەدا پرۆژەکان لە - خوێن - ەوە\nوزەی ڕووناکی وەرئەگرن. \nکامە شەهید پرسیوێتی\nئەو چەقۆیە سەرم ئەبڕێ؟ ! \nکام قوربانی هات و وتی: \nمەرجی مردنم بۆ دانێن! \nلەم ناوەدا، هۆزی مەرگ هەڵبژاردن، جێنیشتەیە. \nلەم ناوەدا تەنها بەفر فریشتەیە. \nهەناسەدان لەناو سنگی وڵاتێکدا\nکە سییەکانی بە بارووت داگرنەوە\nخۆر چی لێدێ؟ \nئەمە وەرزی\nپەڕینەوەی تیشکە بەسەر شوورەی هەموو نێزەکاندا و\nگرتنە باوەشی لووتکەیە. \nپەڕینەوەی برسێتییە. \nگوێ بگرن! نان لەناو خەوا هاوار ئەکا و\nهەژارەکان هەڵئەسێنێ. \nمەیگۆڕنەوە! ئێوە هاتوون دەم و چاوتان\nلە کفن دزە کۆنەکان بسەننەوە\nمەیگۆڕنەوە! ئێوە هاتوون گۆڕی دنیای\nتاوانەکان یەکە.. یەکە هەڵبەنەوە. \n\n- 2-\nلە«بیافرا » ی ناو «سینا »دا\nکە دەسکەنەی قژیان کردی\nهەرچی دڵداری دنیایە\nبێ قژ بینیم. \nئەی دڵدارە بێ قژەکان\nقژی خۆتان ئەوێتەوە؟ ! \nیان بارۆکەی دەڵالەکان لەسەر ئەکەن؟ ! \nیان سەرتاشخانەی سۆزانیی ژێردەواری\nسفر تاشی\n«101»ی ئەم جیهانە\nلەبیرئەکەن؟ !"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "ڕەنگاڵە / دەفتەری گەشت و خۆشەویستی", "poem_title": "گۆرانییەکی ڕەنگاوڕەنگ", "poem_description": "", "poem_text": "مناڵینە! شەوێک گوێم لێ بوو بە چرپە، \nبەفر\nبەتریفەی ئەوت : \nگیانە چرای\nچاوەکانت\nزیاتر هەڵکە! \nگەر تۆ نەبی\nهەور ئەمهێنێتە گریان\nهەور دەرکە\nکراسی پوولەکەی کلووی من لەبەر کە\nبا ئەستێرەی نیگاکانی «خاتوو زین»ی\nبەر پەنجەرە\nلێم زیز نەبێ\nخەوی ڕەنگاو ڕەنگ لەباخی\nخەیاڵەکەی «کاکە مەم» دا\nبەهەناسەی\nهەڵوەرینی\nپایز نەبێ! \n\n***\nمناڵینە! بەیانییەک بینیم گوڵێ\nقژی لەبەر\nئاوێنەی وردە شەپۆلی\nجۆگەیەکدا دائەهێنێ\nگوێم گرت ئەڵێ : \nئاوی ژینم! \nگۆنەم ئاڵ کە\nگەردنم پڕ\nخەت و خاڵ کە\nگەڵای پرچم بهۆنەوە\nئەزانی بۆ؟ \nتا پەڕەم شەوق باتەوە. \nبا پەپوولەی یار نەتۆرێ و\nبەناکامی بڕواتەوە! \nگەر تۆ نەبی\nدڕک زۆرم بۆ ئەهێنێ\nبەپەنجەی ڕق\nئەموەرێنێ! \n\n***\nمناڵینە! نیوەڕۆیەک سەرنجم دا\nوا کێڵگەیەک\nبەدەنگی بەرز «تۆو» بانگ ئەکا\nئەڵێ وەرە و لەناو دڵی\nشەقار شەقارما سەوز بە\nئەڵێ وەرەو لە برینما سەردەربێنە\nبەڵام هەر بە مەرجێ: دوایی\nلەباوەشتا\nکامەرانیم\nبۆ بهێنە! \n\n***\nمناڵینە! ئێوارە بوو، بەفر و تریفە پێکەوە\nگەیشتنە لام\nئێوارە بوو\nگوڵ و شەپۆل و پەپوولە\nتۆو و کێڵگە\nهاتنە قسە\nوتیان ئێمە وا دووبەدوو\nکەوتینە ڕوو\nتۆ ئەڵێی چی؟ ! \nوتم : بۆ ئەوەی کە بەفر\nجوانتر بێ لەوەی کە هەیە\nتریفە زۆر دڵگیرتر بێ\nپەپوولە زۆر ئێسک سووکتر\nتۆوی کێڵگە\nزیاد بەپیتتر\nبۆ ئەوەی من\nیەکە\nیەکە\nزیاتر.. زیاتر\nزۆرتر.. زۆرتر\nخۆشم بوێن و لە ژووری شیعرەکانما\nبتانکەم بە میوانی خۆم\nبتاندەم لە بەرۆکی وشەی نازداری\nژیانی خۆم\nبەئێجگاری\nپەسەندتان کەم\nهەر کاتێ بێ\nمنداڵانی ئەم دنیایە و\nمنداڵانی وڵاتەکەم\nهەرگیز چاویان\nلە شەقەی باڵی کۆترەکەی\nئاشتی نەبڕێ، \nسەربەست بن و\nپێکەنینیان درەختێ بێ\nهێشوی چاوی بێ گریان و\nمیوەی ڕەزی خۆزگە بگرێ. \nمناڵینە! \nنەکەن بڕۆن! \nلەگەڵما بن\nهەرکاتێ ئێوە دێن بۆلام\nمنیش شیعری\nڕەنگاوڕەنگی\nوەکوو خەوی\nئێوەم بۆ دێ!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "ڕەنگاڵە / دەفتەری گەشت و خۆشەویستی", "poem_title": "گەشتێک", "poem_description": "", "poem_text": "یەکشەممەیە..جادەکانی ڕوو لە باخی «هیرۆ سترۆ »\nجووت جووت دڵدار هەڵئەفڕێنن\nبۆ ئاهەنگی دوای نیوەڕۆ. \n«هیرۆ سترۆ»ی شاژنی گشت\nباخچەکانی نێو «بۆخارست»\nلە چوار لاوە\nدەرگای سەوزی میوانداری\nوا لەسەر پشت. \nدارستانی سنەوبەری\nنیوە هەتاو\nنیوە سێبەر. \nشەوقانەوەی فوارەی ئاوی\nبەر تیشکی خۆر\nچیمەنی تەڕ. \nدەنگی باندی مۆسیقایەک\nشەپۆلی «با» ڕایئەژەنێ، \nجارێک وەکوو بگری وایە و\nجارێکی تر پێئەکەنێ، \nتەزووی فێنک\nبە دەروون و گیاندا دێنن\nئەتدەنە دەم خۆزگەی فڕین\nباڵ پێ گرتن. \nبەسەر شەقامی بەردڕێژدا\nجێ.. جێ.. تەڕی باراناویی\nهێدی.. هێدی وا ئەڕۆم و\nڕووم کردۆتە گۆمی چاوی. \nهەڵڕوانینی ڕۆژهەڵاتیم بۆ دەور و پشت\nهەنگاوی خاو\nئاوڕی زۆر، حەپەسان و\nشان لە شان دان\nئێستی ناکاو! \n- ئەی فریشتەی بوخارستی\nببوورە لێم\nیەکەم جارە\nکەوی عومرم\nخۆی لە قەفەز دەرباز بکا و\nئازاد بفڕم. \nلەم گەشتەدا چاوی برسیم\nلە چەند شۆخی نازدار ببڕم؟ ! \nبە کامێرام لێرە و لەوێ\nچەند دیمەنی شیرین بگرم؟ ! \nهەر ئەڕۆم و «هیرۆ سترۆ»\nقۆڵی شیعری لە قۆڵمایە\nهەر ئەڕۆم و بۆنی کچ و\nشەقامی گوڵ دوایی نایە. \nلەم پێچەدا پەیکەرەکەی\nسەری «گۆرکی » ئەموەستێنێ\nوا شەماڵێک بۆنی بزەی\nسمێڵی ئەو بۆ من دێنێ. \nلەو پێچەیشدا «مایکۆفسکی»\nتەوێڵ پانی، قژ ئاڵۆزکاو\nلەسەر سەکۆی کۆنکرێتیی\nڕاوەستاوە\nڕوو لە هەتاو. \nلە ناوەندا «ئیمنیسکی»\nدەستی چەپی بۆ هەوارێ\nڕاکێشاوە\nکە سەربەستیی\nڕەشماڵی خۆی تیا هەڵداوە. \nئیمینیسکی! \nئەی لووتکەکەی\nمانگی شیعر لە سەر کردوو. \nئەی بە خۆڵی ڕۆمانیا\nچاوی وشە و بەهرە ڕشتوو. \nبا بەر لەوەی تێپەڕم و\n«هیرۆ سترۆ » بەجێ بێڵم\nسەری شیعری بچووکی خۆم\nلەبەر دەمتا دانەوێنم."}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "ڕەنگاڵە / دەفتەری گۆرانییە غەمگینەکان", "poem_title": "فورات و چەند گۆرانییەکی غەمگین", "poem_description": "", "poem_text": "١- ماسیگرە تەنیاکە  لە ئاوی بەر زەردەپەڕدا  \nبەلەمەکەی لە دوورەوە   \nسینییەکی درێژکۆلەی   \nلووت تیژی لێوار زێڕینە. \nلەناکاودا وەک بخلیسکێ    \nوەک قووت بچێ  \nلە لێژایی شەپۆلێکدا   \nدائەچێت و لەپڕیشدا  \nوەک هەڵیدەن  \nسەر فورات ئەکەوێتەوە. \nئەی ماسیگرە تەنیاکە! \nتۆ لەنێوان شەپۆلی تووڕە و هێمندا  \nخەمێکی تەمەن درێژی   \nمنیش لێرە لە کەناردا   \nدار خورمایەکی تەریکی کورتە باڵام. \nتۆزێکی تر کە تاریکی چڕتر بۆوە   \nدرەنگانێ کە تۆ نووستی  \nئەوسا خەمی تۆیش و فورات   \nبەجووت ئەفڕن و دێن بۆ لام. \n  \n٢- مامزی ماندوو \nپەنجەکانی «با»، بزێون  \nقژی بۆ دواوە ئەفڕێنن   \nپەنجەکانی «با»، نماوین   \nئاونگ لە چاوی ئەزێنن. \nلە فوراتەوە دێتەوە چاوم لێیە : \nبە پەڵە پەڵەی هەتاوی   \nدارستانی دارخورمادا   \nبە لارە لار، تێئەپەڕێ    \nنیوەی لەشی لە سێبەردا و  \nنیوەکەی تر   \nتیشکی لەسەر هەڵئەپەڕێ. \nبەڕێوەیە، \nلارە.. لارە   \nلە مامزی ماندوو ئەچێ  \nهەر دوو دەستی سەتڵ گرتووی   \nشل ئەبێت و بۆ چەند ساتێ   \nوچان ئەگرێ. \nئێستەکە ڕێک بەرامبەرم   \nڕاوەستاوە   \nئەڵێی گوڵە هێرۆی سووری   \nدڵۆپ لە ڕوو هەڵپرژاوە. \nئەی ژنە دڵ غەمگینەکەم! \nئەوینی تۆ و ئاوی فورات   \nنەبوونایە  \nهەرگیز.. هەرگیز   \nمن ئەم شیعرەم   \nبۆ نەئەهات. \n  \n٣- هاوڕێی بچووک  \n«حسون» منداڵێکە لاواز   \nباریک، سەر خڕ  \nوەک مارماسیی فورات وایە  \nڕەنگی وەک خورمای خەستەوی   \nچاوی وەکوو ترێ ڕەشکە! \n«حسون» ئەی هاوڕێی بچووک! \nڕووی خۆڵاویی خۆتم تێکە   \nتەماشام کە   \nتۆ لە چاوتا   \nخەمی ئێجگار  \nگەورە گەورەی تیایە! \n  \n٤- شەوی حکایەت  \nوەک ئافرەتێکی زراو چوو   \n«با » ڕا ئەکا و ئەزریکێنێ   \nقژی درەخت ئاڵۆزکاوە. \nشەپۆل چاوی ئەنوقێنێ. \nلە ئاسمانی خۆڵەمێشیی سەر فوراتا   \nوەکوو لۆکە   \nشی ئەبنەوە پەڵە هەور و  \nوەکوو پەڕی کۆتری سپی   \nباڵکراوی فڕکە کردوو  \nبڵاو.. بڵاو   \nدێنە بەر چاو  \nئێستە دڵم  \nوەک هەنارێکی گوشراوە. \nئەمشەو لەبەر تەنیا زۆپای   \nژوورەکەمدا، \nبەرامبەر دایکە پیرەکەم   \nدائەنیشم، \nچاو ئەبڕمە چاوی کزی. \nئەمشەو شەوی حکایەتە   \n«لاس وخەزاڵ » میوانمانن   \nگوێم بۆ دایکم ڕاگرتووە: \nکە«لاس » ئەدوێ  \nکە «لاس » ئەڕوا  \nدۆڵ بە دۆڵ و   \nڕەوەز.. ڕەوەز   \nمن لەگەڵیام. \nوەختێ وەنەوز لەناو چاوما  \nئەکەوێتە باڵەفڕێ   \nهێشتا فورات ئەناڵێنێ و  \nلەو لایشەوە   \n«لاس » هەر ئەڕوا و ڕێگە ئەبڕێ. \n  \n٥- دراوسێ  \n«أم سعد » دراوسێمانە  \nوەک دووکەڵکێش   \nتەمەنی ئەو ڕەش داگەڕاو  \nدەم و چاوی   \nنانی سووتاو. \nباڵای لە لقە دار خورمای  \nوشکەوە بووی   \nپەنا تەندوورەکەی ئەچێ. \nناسۆرێکە و ئازا ئەژی   \nهەر یەک شتن  \nدەست و پل و کۆڵەوژی. \nوەکوو ڕۆژگاری بیابان  \nئەمیش لەبەر کڵپە و گڕا   \nسیمای داخە. \nوەکوو شەوگاری بیابان  \nئەمیش قسەی خۆش و فێنک   \nوەکوو سروەی ڕەز و باخە. \nوەک ناعورەکەی ئەوبەرمان  \nچۆن خول ئەخوا و  \nقەت ناسرەوێ   \nئەم «أم سعد » ە یش  \nئازارێکە بەپێوەیە و  \nکەس نازانێ   \nچ وەخت ئەنوێ! \n   \n٦- لە کەناردا  \nلەناو پەنجەرەی هەورەوە  \nمانگ وا سەری دەرهێناوە   \nهێدی.. هێدی  \nزیو پرژێنی فورات ئەکا  \nتاڵە تیشکی هەڵلەرزیوی   \nبنی ڕووبار  \nوەک گەردانەن   \nوەک پڵپڵەن  \nگوڵ و گوارەن. \nوەک ژنەکەم، شەوێکە: مات. \nکز دانیشتووین  \nلەسەر لمی هێشتا گەرمی  \nگوێ کەناریش   \nکچە گەورە چاو ڕەشەکەم   \nدوانزە ساڵان  \nتریفە ئەیدا لە قژی  \nکڵاو زەڕی ئەکاتە سەر. \nبەچیچکانەوە خەریکە  \nیەکە.. یەکە   \nهێلکەی تەڕی شەیتانۆکە  \nئەچنێتەوە  \nئەوەتا وا   \nکچە گەورە چاوڕەشەکەم  \nلەبەر خۆوە   \nوەکو چەپکە گوڵێ ژاکاو  \nگۆرانییەک ئەدا بەدەم فوراتەوە: \n«هۆ کوردستان! .. هۆ ژیانم!»  \nمن و دایکی لە یەک کاتا   \nبەیەکەوە سەر هەڵئەبڕین  \nبەبێ ئەوەی پێ بزانین  \nبێ دەنگ.. ئەگرین!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "ڕەنگاڵە / دەفتەری گۆرانییە غەمگینەکان", "poem_title": "پۆلە ئاوازێکی کۆچ کردوو", "poem_description": "ئەم شیعرە لە چلەی چوار هونەرمەندە بچکۆلە گەورەکانی کوردستاندا و لە هۆڵی نەقابەی کرێکارانی سلێمانی لەلایەن شاعیرەوە خوێنرایەوە", "poem_text": "کە من هاتمئێوە کەستان لێرە نەبوون\nکەمانچەیەک ناسیمێوە زانیی ماتم\nهێواش هێواش\nلە جێگەی خۆیەوە هەستا\nهات لە تەنیشتی ڕاستمەوە\nهەڵترووشکا\nبێخشپە، سووک\nدەستی بە گیرفانی دیوانێکما گێڕا\nچوار سوێسکە شیعری غەمگینی\nلێ دەرهێنا. \n\n***\nکە من هاتمئێوە کەستان لێرە نەبوون\n«ئۆکۆردوێن »ێ بەدیی کردم\nناسیمێوە، \nزانیی منم ئەو ئاوازەی\nبۆ یەکەم جار\nفێرم کرد چۆن دەستی قاسپە و\nشەماڵ بگرێ و\nبچێت بۆ لای نێرگزە جار. \nهات لەلای چەپمەوە دانیشت\nدەستی بەگیرفانی «لاوک»ێکما گێڕا\nچوار نۆتەی قژ ڕەش و زەردی\nچاوگەش چاوگەشی دەرهێنا\n\n***\nکە من هاتمئێوە کەستان لێرە نەبوون\nشمشاڵێکی لەڕ و لاواز\nهێدی.. هێدی\nبەدەم ڕێوە\nفووی بە زامەکانیا ئەکرد\nجارێک سەری\nبۆ ئەستێرە کشاوەکانی هەڵئەبڕی و\nجارێکی تر کڕنووشی بۆ\nخوڕە و هاژەی ڕووبار ئەبرد. \nگەیشتە لام، سووڕایەوە\nلەپشت سەرمەوە ڕاوەستا\nپەڕە پەڕە «حەیران » ێکی\nکۆچەریمی هەڵدایەوە..\nبە ژێر ڕەشماڵی ئاخێکما چاوی گێڕا\nدەستی برد و\nچوار گمەی کۆترە باریکەی\nهەناوی «دەروێش عەبدوڵلا» ی لێ دەرهێنا! \n\n***\nکە من هاتمئێوە کەستان لێرە نەبوون\nتەماشام کرد لەو بەرەوە\n-باڵەبانێ-\nلە جۆلانەی خاوکەرێکدا\nئازاری کلووە بەفرەکان ڕایئەژەنێ! \nئەویش هات و لەبەر دەمما\nتروشکەی کرد\nدەستی بە ناو سنگما گێڕا\nچوار هەناسەی سارد و بەسوێی\nگۆرانییەکانی «ماملێ»ی لێ دەرهێنا\nهەستان بڕۆن! \nچوار برژانگی تەڕم وتیان\nئەو شیعر و نۆتە و ئاخانە\nبۆ کوێ ئەبەن؟ ! \nلەگەڵ کڕووزەی پەلکەگیا و\nوردەماسی و کارژۆلەدا\nهەر چواریان پێکەوە وتیان: \nئەی شاعیرە خەمبارەکە! \nکە ئازیزان گرد بوونەوە و\nهەموو هاتن\nکە خەم لەسەر کورسی دانیشت\nکە بێدەنگیی سەر ڕوخساری ورد و درشت\nوەک سێبەری درەختێکی حەپەساوی\nدوای لق بڕینەوەی لێ هات! \nئەوساکە تۆ\nلە زمانی گۆپکە و تەلی دڵمانەوە\nپێیان بڵێ : \nبۆ لەمەو دوا و هەتا نووزەمان لێوە بێ\nدەنگ و ڕەنگ و\nسیما و پەنجەی\n«کارزان، ڕێبوار، ئازاد، فەرمان»\nلەگەڵ لێدانی ئێمەدا هەموو جارێ\nئەبن بە پۆلە ئاوازی سور و سپی و\nلەدەرونی ئەم شارەوە\n دێنە دەرێ\nباڵ ئەگرن و بەرەو لووتکەی\nکێوەکانی گشت کوردستان\nئەکەونە ڕێ!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "ڕەنگاڵە / دەفتەری گۆرانییە غەمگینەکان", "poem_title": "چەپگەرد", "poem_description": "لە کۆستی جوانەمەرگ بوونی کەژاڵی کچی هاوڕێی شاعیرم حەسیب قەرەداغیدا وتراوە.", "poem_text": "ئەو ڕۆژەی تۆدڵت وەکوو\nکانیی گوندێکی چۆڵکراو..\nیان پەل و پۆی درەختێکی\nبە پێوە گڕ تێبەردراو\nیان چۆلەکە باوکەیەکی، زەڕنەقووتە\nلە هێلانەدا سەر بڕاو..\nیان وەک چاوانی باخانی\n«باوەمردە» و قلیاسانی\nئەو ساتانەی\nلەسەرە ڕێدا بۆ نالی و کۆچی نالی\nوەک ژنانی سلێمانی\nوەکوو ئەرخەوانی سەیوان\nهەموو گەڵای قژیان ڕنی و\nوەک تانجەرۆ بەکوڵ گریان. \nئەو ڕۆژە تۆ\nدڵت وابوو\nئەو ڕۆژە تۆ\nباوکی هەموو خەمی شار بووی. \nهۆرەی گریانی قەرەداخ\nلانکەی ژانی\nقەت نەسرەوتی\nداروبەردی سەرچنار بووی. \nئەی هاوڕێی فەرهەنگی خەم! \nلەناو پەرژینی تەمەوە\nتارماییم و چاوم لێ یە..\nچ ڕۆژێکی وەیشوومەیە\nچەپگەردی کۆست ئائەمەیە! \nئەی شاعیری\nگەورە کچی شیعری قژ زەرد\nجوانەمەرگ بوو! \nگەردەلوولی «وەی» ئەمەیە. \nئەی هاوڕێی ئەژنۆ شکاو! \nشارۆچکەکەت زۆر بچووکە\nکەچی کراسی خوێناوی «کەژاڵ» ی تۆ\nلەم ساتەدا! \nبە بەری دنیاش گەورەیە! . \nئەی شاعیری فەرهەنگی خەم! \nئەو ڕۆژە تۆ دڵت وابوو\nهەر هەمان ڕۆژ منیش وێڵی\nدوای شیعرێ بووم\nبەژنی وەکوو بەژنی خەمت\nکەڵەگەت بێ\nوەکوو ژاڵەی بەر پەنجەرەی\nژوری داخراوی کەژاڵ\nهەموو شەوێ\nچاوی گوڵیان\nبە فرمێسکی درشت مەست ئەبێ. \nشیعرێ.. شیعرێ\nوەک چاوەڕوانی ئاوێنە و\nشانەی قژی و\nجانتای دەستی\nوەک چاوەڕوانیی لاپەڕەی\nهێشتا سپی ناو دەفتەری. \nوەک تاسەی چاکەتی شینی. \nوەک تەنوورەی خۆڵەمێشیی\nبەرگی سێ ساڵی خوێندنی. \nشیعرێ.. شیعرێ\nوەک تاسەی قەڵەم بۆ پەنجەی\nوەک گوڵەباخ بۆ ئەگریجەی. \nوەک چرپاکەی بۆ خەوتنی\nوەک شەوقی هەیوان و ناو هۆڵ\nچاوەڕوانیی جادەی بەر ماڵ\nزەنگی دەرگا..\nبۆ هاتنەوەی، دابەزین و گەیشتنی. \nشیعرێ، زریکەی تاڵە مووی\nقژ ڕاکێشان! \nڕەنگی شین و ڕەنگی مۆری\nجێگە داری شان و قۆڵ و ڕانی تیابێ. \nڕەنگی پەڕیوی وەک لیمۆی\nسیس و گوشراو. \nزەردەخەنەی کارتی دەرچوون. دوا پرتەی مۆمێ کوژاوە. \nدوا هەناسەی ئاسکێ سپی. \nشیعرێ ورشەو پرشەی سوورمەی\nسەر تەرمەکەی ئەوی تیابێ. \nبەڵام ببوورە هاوڕێم\nهاوڕێی سەیوان! \nئەی هاوڕێ ی قۆڵ بە قۆڵی\nکۆستا کردوو! \nئەی هاوڕێی لەسێ ڕۆژا\nڕیش و سمێڵ\nکاکۆڵی قژ\nگوڵی سپی گریاو.. گرتوو. \nئەی پەیژەی خەمی بانیژەی\nپلە شکاوی حوزەیران! \nئەی ڕەشە ڕێحانەی وشەی\nسەرمەزاری گشت «کەژاڵ» و\nگشت دڵدارێکی کوردستان. \nببوورە لێم بۆ ئەو شیعرە\nئێجگار گەڕام\nبۆ هەر شوێنێ کەژاڵ چوو بوو\nهەر جێیە بۆنی گوڵە زەرد\nئەو قژەی ئەوی گرتبوو. \nمنیش بۆی چووم\nبۆ ئەو شیعرە گەلێ گەڕام: \nلەپاسی هەژدە نەفەری ڕێی هەولێردا\nسەر کورسییەکان\nژێر کورسییەکان\nورد ورد گەڕام. \nکۆگاکانی دەوری «قەڵا»\nناو جامخانە، سەر ڕەفەکان\nناو مشتی قوتوی ملوانکە\nژێر نقێمی موستیلەکان\nهەمووی گەڕام\nبەرباخەڵ و کلۆری گیرفانی هەموو\nدرەختێکی\nشەقامی خڕی «شەست مەتری»\nپۆل بە پۆل و\nهۆڵ بە هۆڵی\nزانکۆی زیزی\nهەمووی گەڕام\nکووچە بەکوچەی چیرۆک و\nباخ بە باخی ناو هۆنراوەی. \nکتێبخانەکەی حەیدەری\nهەمووی گەڕام..\nلێرەش گەڕام\nژێر چەتری پاسی سەرچنار - سلێمانی\nبست بە بستی کەناری ئاو\nژێر پردەکەی، مۆڵگەی ماسی. \nدوور و نزیک\nماڵ بە ماڵی دەستە خوشکی\nهەمووی گەڕام\nناو ئۆرزدی، سەر شانۆکان\nشەقامەکان، کاوە، مەولەوی، تووی مەلیک\nپیادەڕەوی تەنگ و نزمی\nدڵ نسرمی\nناو قەیسەری\nهەمووی گەڕام. \nبەڵام ببورە هاوڕێم\nهاوڕێی سەیوان! \nئەی قەڵەمەکەی گوڵ بەدەم! . \nئەی هەڵبەستە پشتێن ڕەشە\nڕیش هاتووەکەی\nوڵاتی خەم! . \nببوورە لێم هەرچەند گەڕام\nمن ئەو شیعرەم نەدۆزێوە\nباڵای خەمی بەقەد باڵای\nئەم کۆستەی تۆ کەڵەگەت بێ\nوەک «کەژاڵ»ی گڵ بردوشمان\nپەری یەکی شۆخ و شەنگ بێ."}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "ڕەنگاڵە / دەفتەری گۆرانییە غەمگینەکان", "poem_title": "کۆست و چرا", "poem_description": "", "poem_text": "ئەی گۆڕ هەڵکەن! ئێستەیش هەرئازاری ئەدەی؟ کە دوا تەلەبەردی دانا و یەکەم خاکەنازە گڵی\nهەڵدایە سەر چاوەکانی\nگوڵەگەنم فرمێسکی سپی هەڵڕشت و\nئەو چنارەی دڵمان لەسەر هەڵکەنیبوو\n پڕ بە دەمی هەزارەها گەڵای وەریو زریکانی. \nکە ناشتیانی\nلەژوور سەرت ڕاوەستابووم\n«با» لە لانکەی تەمێکی ئەرخەوانیدا\nبە هەر دوو دەست تەرمەکەتی ڕائەژەنی! \nستوونێک بووم لەو دارستانی ئەوینەی\nدەوریان دابووی\n- با چراکە هەر داگیرسێ و نیشانە بێ بۆ گۆڕەکەی. \nباچراکە هەر داگیرسێ و فووی لێ نەکەین. \nئەم چرایە لە دوورەوە\nئەستێرەی هیوا پرژێنە و ئەمانبینێ. \nباچراکە هەر داگیرسێ و نیشانە بێ بۆ گۆڕەکەی! \n\n- باخەکەمان ناناسمەوە\nگوڵە هێرۆی ڕەش هەڵگەڕاو\nملی کەچی خستۆتە سەر شانی دایکێ\nئەگریجەکانی ئاڵاون لە تووتڕکێ و بەری نادەن. \nئەگریجەکانی ئاڵاون\nلە چەند کێلێکی ناو دڵی و سەما ئەکات! \n- شانۆی خەڵووز چۆن بەژنی هەتاو ڕەش ئەکات؟ ! \n- تەنیا باڵندەیەک مابێت هەر قاژووە\nچاوتان لێیە ئەوەتا وا باڵەکانی\nلەو پەڵە هەورانە ئەسوێ هێشتا سپین! \nئەوەتا وا دەنووک لەو پەنجانە ئەگرێ\nکە تا ئێستە نەبوونەتە کۆڵەوژی پیرێژنە دۆزەخێکە! \n- شانۆی خەڵووز چۆن بەژنی هەتاو ڕەش ئەکات؟ ! \nگەرووی دەربەند\nتا تەنگتر بێت\n«با» لە ناویا\nتیژتر ئەڕوات و هەڵئەکات! \nکە ناشتیانی\nلەژوور سەرتا ڕۆژمێری\nزەردەپەڕم ئەخوێندەوە\nچۆن لێم ون بووی؟ ! \nئەوسا هاتی و دەستی پرسیارەکەت گرتم\nبە ڕێوبانی تەمی ئاڵدا ئەتبردمەوە\nدەنگی خۆمت ئەدایەوە بە گوێی خۆمدا\nئەتبردمەوە! \n«ناتوانم لێت جیا ببمەوە، ئەمە عەشقە و\nسەر بە گیانی سووتاوی شیعرم هەڵئەگرێ. \nلەناو ئەودا ئەتوێمەوە\nلە توانەوەمدا پێت ئەگەم! \nئەبارێم و پەڵە لەناو ڕۆحتا ئەدەم. \nئەمە عەشقە و من ماچی خوا\nبەلێوی مەرگی خۆم ئەکەم\nناتوانم لێت جیا بمەوە  »\nهەردەکانم خستە بن هەنگڵی ژانم، سەرکەوتم و درەختەکان، \nلەبەر دەمما گڕی عەشقیان لە خۆیان و چەم بەر ئەدا. \n«ئاو» بوو بە نوور و بەدیدەی «مەولەوی» یەکانما هەڵپژا. \nبانگی پۆلە ئەستێرەی کاروانی دوورم ئەکرد. ئەهاتن و\nیەک یەک ماچی، ئەو ڕووبارەیان ئەکردم، \nکە لە تەختی ناوچەوانما\nڕێگەی گەرمێن و کوێستانی ئەگرتە بەر. \nناتوانم لێت جیابمەوە\nداگیرساوم\n«داگیرسان»م بەستۆتە پشت\nبەهەر کوێ یەکدا ڕەت ئەبم\nڕووناکی – دا ئەمەزرێنم –! \n- کە ڕووناکی و ڕەنگی زەردی هەژارەکان\nتێکەڵ ئەبن\nدوو ئاوانێ دروست ئەبێ\nنائومێدی تیا ئەخنکێ. \n- من بە سەردانێک نەهاتووم هەر گوڵاڵەت\nلە پەرچەمی کچی تابلۆکانم بدەم. \nهەر سەوزە گیاتم خۆش بوێ و\nبۆن بەهەناسەی مێخەکی کەنار گەردنتەوە بکەم! \n«سەرەتا بوو خۆم هەڵکێشا\nلە دوو ئاوانی عەشقی تۆ\nکە هاتمە دەر\nلەشم هێشووی\nسوورە گزنگی گرتبوو\nلە بەستێنی گۆمەکانتا\nشەپۆلم پێچایە سەر و\nبیرم لە کام شوێنتا قووڵ بوو\nشۆڕ ئەبۆوە و باوەشی ئەکرد بەترسی\nتووش هاتووتا »\n- ئەی گۆڕ هەڵکەن! ئێستەش هەر ئازاری ئەدەی؟ ! \nکە ناشتیانی\n  لەژوور سەرت ڕاوەستابووم\nباڵندەکانیش هێلانەی چەند ساڵەیان\nتێک دایەوە و لە چاو ون بوون، \n- من ئەمبینین گریان باڵی\nفڕینیان بوو\n- ئێمە کۆست ناوکی ژیانی بۆ بڕیوین\nنەZWو، لەشم، گیانم، هێشووی سوورە گزنگی\nگرتووە و چاو\nلە قاژوو زۆر زۆر بەرزتر\nئەفڕێ و دیارە. \nشانۆی خەڵووز چۆن بەژنی هەتاو ڕەش ئەکات! \nگەرووی دەربەند\nتا تەنگتر بێت\n«با» لە ناویا\nتیژتر ئەڕوات و هەڵئەکات"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "ڕەنگاڵە / دەفتەری گۆرانییە غەمگینەکان", "poem_title": "هاودەم", "poem_description": "", "poem_text": "ئێوارەت باش! ئەی فوراتیلە شاخەوە بەڕێ کەوتووی\nهەناسە سوار. \nئەی دایکی ئەگریجە تەڕی. کۆڵوانە! تەم. \nئەی پشتی دەست دەماراویی\nشین و دیاری هەردوو کەنار. \nئەی هاوڕێی شڵەژاوی خوار و خێچ ڕۆی\nدەمێ تیژو\nدەمێ هێواش\nئێوارەت باش! \n\n***\nتۆ نەبی چۆن.. من ئەم ژەنگی بێزارییەکە سەعاتی ژینی گرتووم لێم بێتەوە؟ ! \nهەر تۆی تەنیا لەم مەڵبەندە تەریکەدا\nبێمە لات و گوێم لێ بگری و لە باوەشتا\nلەناو جۆلانەی شەپۆلی بێ سرەوتتا\nوەک کوڕی خۆت\nدەس بە قژی بژما بێنی و\nشپرزەییم ڕا بژەنی. \nمنیش لە سەر خۆ و بە چرپە\nئاخ و داخی\nشیعری خۆمت بۆ هەڵڕێژم\nلە قوڵایی و نسێی سنگتا\nگڕەی هەناسەم بنێژم. \nتۆ نەبی چۆن من ئەم ژەنگی بێزارییە\nکە سەعاتی ژینی گرتووم لێم بێتەوە؟ ! \nهەر تۆی تەنیا لەم بەستێنە خامۆشەدا\nئەی هاودەمە شیرینەکەم! \nمن دڵم پێت بکرێتەوە. \n\n***\nلەبەر دەممای چاوم لێتەوەک لەسەر لا ڕاکشابی\nدەستێکت وا لەژێر سەرتا و\nئانیشکت خستۆتە سەر لم. \nشەپۆلی نیگات پرشە پرش\nتیشکێکی زەرد ئەدەن لە من. \nمنیش لەسێبەری کڕی\nدار هەنجیری گەڵا پانا\nکە هەتاوی تین تیا نەماو\nبە پێ دزکێ بە باڵایدا هەڵ ئەزنێ\nئینجا وەک سەرەتاتکێ\nلەناو پەنجەرەی چڵانا\nناوبەناوێ\nدەرئەکەوێ و دەرناکەوێ\nمن لەوێدا بە چوارمشقی دانیشتووم و\nخەیاڵیشم وردە وردە\nوەک خۆری ئیستەی باکوورت\nپشکۆ ئاسا\nلەناو تۆدا نقوم ئەبێ. \n\n***\nدوور لە یاراندوور لە وڵاتی گوڵ عومەر\nڕۆژانی ڕەنگ خۆڵەمێشیم تێ ئەپەڕن\nپەرت پەرت وەکوو دووکەڵی سەر\nماڵانی دێی لای ئێواران. \nپەستیی وەکوو قەوزەیەکی\nمەڵاسی لینج\nگیانی گرتووم. \nئازارێکی گرنج.. گرنج\nوەک گرنجیی بەژنی ڕەقەڵەی دار خورما\nدڵنیاییم ئەڕوشێنێ و\nچرۆی هەستم زامدار ئەکا! \nگەلێ خەونم\nوەکوو ماسیی لە ئاو کراو\nهێشتا چاویان زەقەیان دێ و\nبەڵام خنکاو! \nئەم ڕۆژانە وەکوو ژاڵە\nلەناو زاری عومری مندا\nتامیان تاڵە. \nبەڵام ئەی ئازیزانی دوور! \nئەی هاوەڵە شیرینەکان\nلە هەر کوێ هەن\nیادتان وەکوو سێبەرەکەم\nلەگەڵمایە..\nنامەو وێنەی ڕەنگاوڕەنگتان\nلەناو گیرفانی دڵمایە. \nخۆشەویستی و تاسەی دیداری ون بووتان\nدیوانی شیعری تازەمە و\nلەناو دەفتەری ناخمایە. \n\n***\nشەو باش! شەو باش! تۆ شەو کوێر نیت\nئەی دایکی نامۆیی و سەفەر. \nئەی هاوڕێ\nئەی فوراتی بەناو تاریکیا ڕاکەر. \nگەرچی ئیستاکە تەماشام\nوەکوو مەلێکی باڵ شکاو\nناگاتە لات\nتا مل هەڵسوێ لەژێر چەنە و\nماچت بکات. \nبەڵام هاژەت وەکوو دەنگی\nمێژووی بەسام\nوەکو دەنگدانەوەی دەربەندی\nکپی لەبەر شەوقی مانگەشەودا سەرسام\nزوڵاڵ.. زوڵاڵ\nئەگاتە لام\nئەی هاوڕێی قەت نەنووستوو! \nمن خەوم دێ و\nئەچمەوە لای ماڵی چۆڵ و\nژووری تەنیای هەناسە سارد\nتا سبەینێ لەم ئاستەدا\nبە یەکتری ئەگەینەوە\nئەی هاودەمی تاق و تەنیای\nغەریبیی من\nشەوێکی شاد!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "ڕەنگاڵە / دەفتەری سۆز و سووتانی گیان", "poem_title": "دۆزەخ", "poem_description": "", "poem_text": "ئەو دۆزەخەی خۆشەویستیتبۆ ئەم دڵەی داخستووە\nتیایدا ئەژیم و گشت ساتێ سووتاندنم\nلە ئاوێنەی بڵێسەدا\nعەشقێکە: باڵی نوور ئەگرێ و\nخوا دێنێتە پێش چاوانی\nژیانەوەی دوای مردنم! \nدۆزەخەکەت دەرگایەکی\nلەسەر ئەم ڕۆحە ڕەوەندەم کردۆتەوە\nبەهەشت لەوێوە دەستی سەوز درێژ ئەکا و\nئەمفڕێنێ و\nئەمباتە ناو هەڵهاتنی سۆزی تۆوە. \n«کە سۆزی تۆ ئەمگرێنێ\nهەر دوو گلێنەم هەتاویان\nتێ ئەکەوێ و توانەوەی من لەناو تۆدا\nئەبێ بە گوڵ خەندەرانێ و پێ ئەکەنێ»\nئاخ! لەبەر چی من بەبێ ئەو\nهەڵقرچان و سوتاندنەی\nلە یەک کاتدا\nئەموەرێنێ و ئەمڕوێنێ! \nتاوێک چییە هەڵناکەم و قەت ناتوانم\nئارام بکەم بە سەرینی\nئا ئەم سەرە گێژەنەی خۆم؟ ! \nئەی دۆزەخی خۆشەویستیم! \nواز لەم ئازارە مەهێنە\nئەو وەرزەی تۆی تیا نەبینم\nخوایش نابینم! \nشیعری بێ خوا\nلەو چەمە مردوانە ئەچن\nکەئاو ڕوویان تێ ناکات و\nهەرگیز هەور بەسەریاندا ناگرمێنێ! \nئەی دۆزەخی ژیانەوەم! \nواز لەم سەرەی من مەهێنە! \nهەڵیگرە و هەموو شەوێ\nفڕێی دەرە ناو خۆتەوە..\nلەناو تۆدا پێغەمبەرە شاعیرەکان\nئەڵقەی نەمریی بەدەوری\nفریشتە گیان سپیەکاندا ئەبەستن و\nفێرم ئەکەن چۆن لە کوانووی\nیەک وشەدا\nدەیان «مانا» داگیرسێنم! \nڕامکێشە ناو لرفەی کڵپەی ئەوانەوە\nتابسوتێم ڕووناکترم\nهەتا ئازار تێم بئاڵێ\nعاشقێکی گەورەترم."}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "ڕەنگاڵە / دەفتەری سۆز و سووتانی گیان", "poem_title": "سۆز", "poem_description": "", "poem_text": "- ١-دڵت هەرێمێکی ساردە و\nدوورگەیەکی تاریک و دوور\nبەم شەوە من: ڕێم کەوتۆتە\nناو ئەم دارستانی بەفرە و\nبەرەو لای تۆ\nئەم کوێستانی نامۆییەم\nگرتۆتە بەر. \nهەنگاو\nهەنگاو\nبەسەر لەشی\nڕەش و سپی ڕمووزنی\nئەم شەوەدا تێئەپەڕم. \nهیچ دیار نییە\nنەگڕی چاوانی ژوور و\nنە ترووسکەی چرای بەر ماڵ\nهیچ دیار نییە..\nتەنها هەر خۆم\nپشکۆی سووری\nناو ئەم بەفرو شەختەڵانەم\nبای هەڵکردووی\nگڤە تەزیو\nئەمگەشێنێتەوە و.. ئەڕۆم. \nقیبلەنمام ئەو سۆزەیە\nکە لەکۆچی عەشقی تۆدا\nخوا پێی بەخشیم. \n«ئەی خوای ڕەوەندە نامۆکان\nئەی کۆچەرە مەزنەکەی\nسەر قافڵەی خەمی یاران\nپەنجەی نوورت ئاماژە کە و\nبیخەرە سەر ناوچەوانی\nهەرێمی سارد. \nقژی ئەستێرە گرتووی خۆت\nبئاڵێنە لەم شەوەوە\nبا هەڵگیرسێ\nدوورگەی تەریک و، چراخان\nڕووناکی کا هەیوان و ژوور\nماڵی تاریک». \n\n- ٢-\nبەدوای کۆچتا\nمن شیعرێکی لانەوازی\nڕەش و ڕووت بووم\nلەباوەشتا هەڵ ئەلەرزیم. \nساوا بووم و دار بەدەستیش! \nبەدوای کۆچتا\nمن شۆڕەبی غەمگینی سەر\nکەنارت بووم\nکە ئەگریام هاژەت لەگەڵما ئەگریا. \nئەبووین بەیەک. \nهەموو گۆپکەکانم چاو بوون\nئەوەی من دیم\nچاوی مەولانە دیوێتی و\nکەسی دی نا! \nگەڵاکانم هەمووی گوێ بوون\nئەوەی بیستم\nهەر گوێی مەولانە بیستوێتی و\nکەسی دی نا! \nبەدوای کۆچتا\nهەر ئەستێرەی نیگا تەڕ بوو\nهۆن هۆن جریوەیان ئەڕشت! \nلەئاسماندا\nمن جریوەی چاوم ئەسڕی و\nلەزەویشدا\nشوێن پێی هەتاوم هەڵئەگرت! \nئەی کۆچەرە مەزنەکەی\nسەر قافڵەی خەمی یاران\nچاو هی خۆتە\nناخ هی خۆتە\nلەناو تۆدا من ئیستاکە\nگوڵ خەندەرانی بەیانیم\nتۆ بڕوانە\nزەردەخەنەم بەڵام ئەگریم! \n\n- ٣-\nبە سۆزی تۆوە بانگ ئەدەم\nمن تەنیام و کاروانیشم\nزیندانیم و ئازادیشم\nباڵدار نیم و لەناو هەورام\nتەنها ساتێ\nجێ نزرگەی خۆشەویستیی\nتۆم جێ نەهێشت\nکەچی دنیاش\nهەمووی گەڕام. \n\n- ٤-\nئەی کۆچەرە مەزنەکەی\nسەرقافڵەی خەمی یاران\nتا ئەوینت ئابڵوقەی گیانی نەدابووم\nسەربەست نەبووم! \nتا لە چاوتا نوقم نەبووم\nباران لە دڵما دای نەکرد. \nتا نەچوومە مەشخەڵانی ناو ڕۆحتەوە\nنەبوومە تیشک\nتا بۆی هەناسەتم نەکرد\nنەبوومە با و هەڵم نەکرد! \nکە لێوم نا بە سەرچاوەی بنارتەوە\nبوومە شەپۆلی نەسرەوتی\nبن بێ قەرار. \nکە چریکەت ڕای چەنانم\nبوومەلەرزەم خستە پێش خۆم. \nلەو دەمەوە\nحاڵ گرتوومی و\nوەک ئاگری بەر زریانێ\nلە لووتکەتا\nپەل و پۆی کڵپە ئەهاوم\nبۆ دێ بەدێ\nبۆ شار بە شار. \nلەو دەمەوە\nمن تەوێڵی ئەم گەردوونە\nئەخوێنمەوە. \nلەو دەمەوە\nمن بوومەتە شاری گەورەی\nعیشق و ئازار."}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "ڕەنگاڵە / دەفتەری سۆز و سووتانی گیان", "poem_title": "قەقنەس", "poem_description": "", "poem_text": "دیدەنیم کەوام لەبەر ژووری دوا شیعرا ڕاوەستاوم. \nچڕە دووکەڵی پێچ خواردووی\nوەرزە نامۆی ئەم خەڵوەتەم\nپەپکە مارن\nلەژیلەمۆی ناو قەفەزی سنگما نەبێت\nئۆقرە ناگرن! \nدیدەنیم کە! \nوەرەو سەرێ بکێشە ئەو تەمەی بێزار بوونم\nلەتەونی ئەم دووریەدا\nهەڵی ئەپێچێتە گیانم\nلوول، لوولم ئەدا و\nئەمدا بەدەم ڕوبارێکی سەرکێشەوە\n«ڕووبارەکە جڵەوی خۆی\nبەدەس زەمانەوە پچڕان\nئەو هەر ئەوەندە ئەزانێ کە ئیستەکە\nبخنکێنێ و دەربەس نییە»\nدیدەنیم کە\nشانی ڕازم داداوەتە سەر لێواری\nتاکە پەنجەرەی نیگای تۆ\nمن لەوێوە بازی تەماشام ئەنێرمە\nسەر سەرەڕێی چاوەڕوانیت\nبەم ڕۆژگارە\nمن ژانێکی کێویلەم و بەکەژی چاوەڕوانیتا\nئەچمە سەرێ و دێمە خوارێ\nدێمە خوارێ و ئەچمە سەرێ\nبەم شەوگارە\nکەشتییەکم وەڕس بوونم ئەمپچڕێنێ و\nشەپۆلی وێڵ\nئەمدا بەنووکی تەڵزمە تیژەکانی\nڕۆخی ئازاری دنیادا. \nچاوەڕوانتم\n«باز ئەڕوات و کەدێتەوە\nچاوەکانی لم خواردونی\nتۆ ئەزانی لمی تینوو هەتا ئیستە\nچەند ئاسۆگەی خنکاندووە؟ ! \nچەند هەناسەی دڵدارانی وەک «مەولانە» ی\nکردووە بەژێر گردۆڵکەکانی خۆیەوە؟»\nمەولانە نیم\nبپرسە مەولانە دێت و\nئەو شارەزای کون و قوژبنی ئازارو\nوڵاتانی خۆڵەمێش و هەڵوەرینە. \nباسنگی خۆیت نیشاندات\nجا ببینە: \nچ کیشوەرێ جێگەی لەناویا بۆتەوە! \n- چاوت ئەپەڕێتە پشتی سەرت -\nئەو، لەگەشتیبێدەنگیی ناو هەڵقرچانیا\nخوا هاوڕێی ڕێ و بانی بوو\nئەو، بازێ بوو دوو پرشنگی\nلەچاوی خوا کردبۆوەو پێ یان ئەفڕی. \nقەقنەسێ بوو\nبەرز ئەبۆوە و.. بەرز ئەبۆوەو\nهەتا لەشی لەئاتەشگەی\nدەروونی یەزدان بەر ئەدا. \nلەو سەرەوە لەگەڵ بەفری ڕۆحی ئەودا\nکلووی فریشتەی سپی بوو\nئەهاتەوە بۆ سەر زەمین. \nئەی من چیبکەم؟ ! \nمەولانە نیم\nفریشتە نیم و\nقەقنەس نیم. \nباڵەکانی من بەگڕی دۆزەخی لەشم ئەسووتێن. \n- گیانم ئەوێ-\nتەنیا دڵۆپی ئارامی مەولانە بکەیتە گەرووم\nبەسە بۆ ئەوەی کە بچمە کۆڵی غەریب و\nبەسە بۆ ئەوەی جڵەوی زریان کەم و\nکێشی کەم هەتا بەردەمت! \nمەولانە نیم و چاو لەخوا نەتروکێنم تا ئەسووتێم\nمەولانە نیم و بەکوێریی بچم دەسی چاو ساغەکان بگرم\nبیانبەمە بەر بارەگای\nنهێنییەکانی مردن و هەرگیز سڵیش نەکەمەوە\nئەو بە بیابانی ئەوت: \n- وا ئەزانی تینووم ئەکەیت؟ \nئەی نازانی من دەم ئەنێم بە پلووسکی\nنوورێکەوە، لەسەرچاوەی دڵی خواوە هەڵ ئەقوڵێ؟ \nوا ئەزانی کڵاوڕۆژنەی خەڵوەتەکەی هیندستانم\nلێ ئەگریت و نازانی من\nلەهەر کوێ بم، ڕۆژ لەوێیە! \nگوڵەبەڕۆژەیە عەشقم\nلەگەڵ چاوی پاکی یاردا\nپشکۆیە\nئەسوڕێتەوە\nپێت ناگیرێ! \nدیدەنیم کە\nپزیزکێکی ئەو پشکۆیەم بۆ بهێنە. \nئەی مەولانە! \nتۆ ئەوەندە لەبنی کانیی دڵی خوا ورد بوویتەوە\nهەتا چاوت لە کالانەی هاتنە دەرێ و بوون بە ماسیی\nتۆ ئەوەندە گوێت بۆ بانگی دەغڵی برسی و\nسۆزی هەژارانی ڕەوەند ڕاگرت، \nتا بیستنت بوون بەبینین! \n- کوا مەولانە؟ ! \nگۆمی لیخن دوورگەیەکی خۆی نوقم کرد\nکە ڕوون بۆوە لە داخاندا لێوی ڕۆخی\nخۆی بۆ کرۆشت. \nئیستەش کە ئاو هاژە ئەکات\nگوێی لێ بگرە ئەوە گریانە بۆ دوورگەیەو\nباسی ئەکات! \nدیدەنیم کە! \nئەم هاوارە\nبێدەنگەی من، چۆن ئەبیسی؟ ! \nکە وەڕس بوون ئەئاڵێتە دیدەکانم\nلێڵیان ئەکات! \nئیتر سەرنج ماسییەکانی بنی ڕۆحی\nتۆ نابینێ\nخوام لێ دوور ئەکەوێتەوە! \n- بۆ ئەوەی لە خوا نزیک بیتەوە\nلە دووریتا سەودا سەری سووتانی بەر\nچراکەی بە..\nبۆیە سامناکیی دارستان\nلەچڕیدا خۆی مات داوە. \nهەتا هەتاو بە برینداریی بیگاتێ. \nبۆیە بیابانیش ئاوی ئاوارە کردووە\nهەتا تینوو بە خنکاویی خۆی بیگاتێ..\nدیدەنیم کە\nچاوەڕوانتم!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "ڕەنگاڵە / دەفتەری سۆز و سووتانی گیان", "poem_title": "کڵپە", "poem_description": "", "poem_text": "بۆ ئەوەی تاقە گەڵایەک بخوێنمەوەدارستانێک ئەنووسمەوە! \nخۆت ئەزانی نە ئەچوویتە ناو ئەستێرکی\nچاوی تاقە شیعرێکمەوە\nگەر گەرداوم نەناسیایە و، زێ و ڕوبارم\nبەسەر کێوی، خەمە سەخت و خزەکانما\nسەر نەخستایە سەر ملەی ڕووت و تینوو. \nچ سۆزێکە ئاڵاوەتە\nئەم سەرە دەروێشەی من و\n«حاڵ»ە کانی وەکوو ناوم\nدوای مردنیش لێم نابنەوە. \nئەم لرفەلرفی سووتانە حەیرانێکە\nکڵپە ئەکاو بانیژەی عەشقت جێیەتی\nکڵپەی هاوار چنگ لەچنگی\nئەم زامانەم ناکاتەوە\nهەتا هەڵیان نەگیرسێنێ! \nتۆ بینیوتە چۆن سەری شەو\nلەناو کۆشی تاریکیدا\nوەک پشکۆ گەش ئەبێتەوە؟ ! \nمن بینیومە، بەڵام بۆ دەمم گۆ ناکا\nبیگێڕمەوە؟ ! \n\n***\nبۆیە توانیم ڕێگە دەرکەمئەو بەیانییەی چاوی تۆم ئەخوێندەوە\nمن لەشەوی ڕابوردودا\nمراویەکانی –نهێنی- م\nلەبنی قووڵ وشەیەک دەرهێنا بوو\nهەستت نەکرد؟ ! کەبیناییم خوێندیتەوە\nچاوت تەڕ بوو! \nهەستت نەکرد کە لەناو گلێنەتەوە\nپۆلە وشە دێنە دەرێ و\nلەسەر کاغەزی بەردەمم ئەنیشنەوەو\nئەبنە شیعرو کڵپە ئەکەن؟ ! \nبۆیە توانیم قسە لەگەڵ\nباوبۆراندا بکەم چونکە\nهەورە بروسکەم پێچابوو لەسەرمەوەو\nناڵە و گرمەم\nخستبووە ناو هەناومەوە. \nئەی نەهاتی و خۆت لەگۆمەکەی ناو سنگم\nهەڵنەکێشا؟ \nئەی کەهاتیتە دەرەوە\nلەشت گوڵە ئەرخەوانی نەگرتبوو؟ \n\n***\nبۆ ئەوەی گوڵ ئەرخەوانێ بخوێنمەوەڕەگەکانی ئەنووسمەوە. \nئای چیم لێ دێ\nهەتا ئەگەمە لای ڕەگێ و\nنهێنی تاقە یەک گەڵای\nناو سەریم بۆ ئەدرکێنێ\nئای چیم لێ دێ!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "ڕەنگاڵە / دەفتەری سۆز و سووتانی گیان", "poem_title": "گێژەنگ - سووتان", "poem_description": "", "poem_text": "کە دێیت گەرداو لەگەڵ خۆتدا ئەهێنیت ومنیش کەنارێکم کە شەو\nلەناو تەنیاییما ئەزێ\n- چۆن بتوانم شەپۆلەکان ئاگادار کەم؟ ! \n- داو- ئاسمانت لێ نەدزێ\nچیم لەدەست دێ؟ ! \nئەم پەنجانە لەژیلەمۆی سەردەمێکدا\nکەوتوونە ڕێ\nئازار ئەدەن بەکۆڵی وشەی سوتاواو\nوشەش وەکوو هەژارەکان\nنان و ئاویان لەمن ئەوێ. \nچۆن بتوانم بگەمە جێ! \nهەموو ڕێیەک ئەچێتەوە سەر «بانە» یەک\nپاسەوانی چاڵ بۆ ڕوناکی قوربانییە\nکۆچەرەکان هەڵ ئەکەنێ..\nدامەچڵەکێ! \nکەدێیت نیگات پەڵە هەورێکە لەپاشکۆی\nئەسپی شیعرێکی کوژراواو\nلەبەر دەمی تەرمی نیرۆدای\nسەدەدا دائەبەزێ\nدامەچڵەکێ! \nئەی نازانی کێ ئەستێرە لەچیاکانت ئەدزێ؟ ! \nئەی نازانی کێیە لەسەرمای ناو چاوی منداڵانتا\nهەڵ ئەلەرزێ؟ ! \nئاخ بۆ دەسێ وێنەت لەسەر\nلیرەی سوڵتان نە نەخشێنێ! \nئاخ بۆ ناخێ ئاوی شەرمی خۆشەویستیت\nلەتاجی شا نەپرژێنێ. \nئاخ بۆ چاوم کەئەتبینێت و ناتبینێ\nئاخ بۆ چاوم کە\nئاخ بۆ..\nئاخ! \n\n***\nگەر خۆشەویستیت ئەیەوێلەگەڵ ئاودا بەیەکترمان بناسێنێ\nلەکەناردا لێت ون ئەبم..\nپێی بڵێ با بمخاتە ناو گێژەنگەوە\nسوڕانەوە لەگێژەنگدا ناموەستێنێ! \nگەر خۆشەویستیت ئەیەوێ\nبە مردنم بناسێنێ\nلەپێخەفدا لێت ون ئەبم\nپێی بڵێ با لە هەستاندا بمسوتێنێ\nئەی نازانی سووتان\nهەستان ئەوروژێنێ؟ ! \nئەی نازانی؟ ! \nئەی!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "ئاسک", "poem_title": "زانیارییەکان", "poem_description": "", "poem_text": "کەلەپوور بناغەی ئەم شانۆگەرییەی داوەتەوە و لە کڵاوڕۆژنەی بەیتە میللی فۆلکلۆرییەکانیەوە تیشکی وەرگرتووە لە کوورەی ئەواندا قاڵ کراوەتەوە. ئاوڕدانەوەیەکە لە سەردەمە تاریکەکانی ڕابردووی دوور. \n\nئەو کارەسات و بەسەرھاتانەی لە واقیعی تاڵی ڕۆژانەی ژیانی ئەوسای دڵداراندا لەنێوان خێر و شەڕدا لە چنگاوشبوونی یەکتر و زۆرانبازییەکی سەختدا بوون. ڕووداوەکان لە سنووری کات و وەختی ئەو سەردەمانەدا ماونەتەوە و بە لای ڕابردووی نزیک و ئێستەماندا نەھاتوون. \n\nکەسەکانی ئەم شانۆگەرییە: \nپیرۆت: شوانەی گوند\nمام وسوو: ڕەزەوان\nبایز: کوێخا\nسوارە: ھاوڕێی پیرۆت\nخاوەر: کچی کوێخا و دڵخوازی پیرۆت\nھەمین: ژنی کوێخا بایز\nپیرباڵ: ئاشەوان\nباپیر: بەتەمەنترین پیاوی گوند\nمەمەند: کوڕەزای باپیرە، مناڵی یەکەم\nزۆراب: کوڕەزای باپیرە، مناڵی دووەم\nحەمە: قەتارچی\n\nلەگەڵ: \n• کۆرسی سەرەکی\n• کۆرسی مناڵان\n• حیکایەتخوان\n• دەرھێنەر\n\nھەر وەھا: \n• کۆمەڵە خەڵکێ\n• ڕێبوارێ\n• چەند دەنگێ."}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "ئاسک", "poem_title": "تابلۆی یەکەم", "poem_description": "", "poem_text": "دەرھێنەری شانۆگەرییەکە: \n&#39;لەگەڵ دەست پێکردندا، باڕژنی ئاسکێ ئەبیسترێ، بێدەنگی، پەردە بەئاستەم ئەکرێتەوە و دەرھێنەر دێتە پێشدەمی شانۆکە و ڕوو ئەکاتە بینەران: \nمیوانە خۆشەویستەکان، شەوتان ڕووناک\n\nچاوتان ڕووناک..\nبەخێر ھاتن بۆ بینینی ئەو چیرۆکەی\nلەم ساتەوە\nوشەکانی ئەبزوێن و ئەبنە تابلۆ و\nئەبنە ئەکتەر..\nتا تەماشای وردی ئێوە لە سەرەڕێی، \nبەسەرھات و.. ناوگێژەنی کارەساتا، \nڕاگرێت و.. بیکا بە سەرپشک و ڕابەر\n***\nمیوانە خۆشەویستەکان\n\nمن تەنیا بۆ ئەوە ھاتم..\nدیدەنیتان لە ماڵی ئەم شانۆیەدا\nوەک ماڵانی کوردەواری\nبخەمە سەر دیدەکانمان\nمن پێش بینینتان ناکەوم\n«ئاسک» چییە و چۆنە و بۆچی؟ ! \nئەتانەوێ و ناتانەوێ؟ ! \nڕقتان لێ بێ و خۆشتان بوێ\nمن نادوێم و شانۆکەمان: \nبا خۆی بدوێ\nمیوانە خۆشەویستەکان من ئەڕۆم\nلەگەڵ «ئاسک» جێتان دێڵم\nدیسانەوە.. شەوتان ڕووناک\nدڵتان ڕووناک. \n«ئەڕوات»\n«پەردەکە بەتەواوی ئەکرێتەوە حیکایەتخوان، لە جێگەی بۆ تەرخانکراوی خۆیدا ئەبینرێ، لەم دیمەنەدا، دیوی ناوە و بنەبانی شانۆکە و ڕووناکی بەتەنیا لە بەژنی حیکایەتخوان ئەدرێ و بەپێی ھەموو بزووتنەوەیەکیشی چەپکە تیشکەکە لەگەڵیا ئەڕوات». \nحیکایەتخوان: \nھەبوو.. نەبوو.. دێرزەمانێ\n\nکاتێ باپیرە گەورەمان\nتین و تاوی بازۆکانی ئەچوون بە گژ\nتاوێرەبەردی چیادا\nکاتێ ھێشتا خوێنی لاوی ئاگرێ بوو\nلە لەشیاندا و\nچۆکی بە تۆف و وەیشوومەی\nگەوەی شاخەکان دائەدا\nسەردەمێ بوو.. ژیان ئاوا بەرپێکانی\nڕۆشن نەبوون\nپەنجەرەی بیر.. لەسەر وشە داخراو بوو\nنسێی زانین.. بەستەڵەکی بێ ھەتاو بوو\nلەو رۆژەدا.. ھۆشیش وەکوو قوتیلەکان\nکز ئەسووتا\nنەیئەتوانی تاریکایی ناو دارستان\nڕووناک بکا\nھەژارەکان لەناو گەرووی، \nمەرگ و ژاندا\nپارووی گریاویان قووت ئەدا\nتا گزنگیان ئەخستە ناو: \nدوای ئێوارەی ئەموستەچاو\nڕەنجیان ئەدا و.. ڕەنجیان ئەدا\n***\nلەو دەمەدا..\n\nپەندی پیران.. ڕاڕەوێ بوو\nیاسا لەناو ئەودا ئەزا\nگرێ کوێرەی گیروگرفت\nئەدرایە دەس خۆشەویستی، بیکاتەوە\nتاکوو گفتار.. لە ئاوێنەی ڕۆژگاردا..\nشەوقی چاکە بداتەوە..\nڕۆشنی کات بەپێی کردار\n***\nھەبوو.. نەبوو لەو دەمەدا\n\nگوندێ ھەبوو\nپێیان ئەوت: گوندی «خەزان»\nلە بناری چیایەکدا.. ڕاکشابوو\nسەری لەناو نزارێکدا و، \nقاچەکانی لەناو شەپۆلی تووڕەبووی، \nچەمێکدا بوو..\nچیا ھەزار بە ھەزار و سەخت و سەرکەش\nگەلیی تەنگی\nپلەی خزی\nملەی بەرزی\nئەشکەوتی قووڵ و زەبەندی\nجەنگەڵی و.. دار و دەوەندی\nمووچڕکی ترس و سامیان، تیا: \nنشیمەن بوو\n***\nپایزێ ھات.. سەرمای چیا\n\nداروباری ڕووت کردەوە\nچەم.. ھەڵلەرزی\nشوانەی گوندی مل نوقم بووی\nناو فەرەنجی..\nدەستی سەر گاڵۆکی تەزی\nخەڵکی خەزان..\nبەر لە ھێرشی ناکاوی تووشی زستان\nکەوتنە خۆیان\n«تاریکی، ئەڕوات»\n«شانۆ ڕووناک ئەبێتەوە، دیمەن گوندەکەیە و شوانی گوند (پیرۆت)ە و بەقەد پاڵی چیاوەیە و پاڵی داوە بە گابەردێکەوە و خەریکی شمشاڵ لێدانە، ھەر دوای چەند ساتێ، بەبێزارییەوە، شمشاڵەکەی ئەکاتەوە بە بەرپشتێنەکەیدا و ھەڵئەستێتە سەر پێ و ئەکەوێتە ھاتووچۆ کردن، ئینجا لەبەر خۆیەوە ئەڵێ»: \nپیرۆت: \nچوار ساڵ.. چوار ساڵ.. چۆن تەواو بێ؟ ! \n\nئەی کێ ئەڵێ تەواویش بێ..\nئەو.. ئەمداتێ\nئەی کێ ناڵێ ھەموو ڕەنجم بە با نادا\nئەی کێ ناڵێ؟ ! \n- وچان -\nوەک دڵی.. ئەم دێیە دڵم لەو کرمێیە\n- وچان -\nخوێنی ئەکەمە کاسەوە\n\nچۆنی نادا؟ ! \nواجارێ سێ ساڵیم پسان\nخوا گەورەیە.. خوا.. خوا\n- وچان -\nنەء.. ناتوانێ.. گوندی خەزان\n\nگەورە و بچووک.. لەو بەڵێنە ئاگادارن\nئاشنا و ڕۆشنا.. لەگەڵ مندان\nنەء.. ناتوانێ! \n- وچان -\nئاخ شوانکاری.. ئاخ تەنیایی\n\nھەر خۆم، بێکەس، خوایە.. خوایە\nبۆ نەتدامێ تەنیا خوشکێ\nگەر وا بوایە..\nئێستە من وا کوێرەوەریم\nئەم شاخ و ئەوشاخ ئەگێڕا؟ \n- وچان -\nماڵم ئەبێ؟ ! \n\nئەبمە خاوەن چەند سەر مەڕێ؟ ! \nخۆم بۆ خۆم شوانێتی ئەکەم؟ \nتەم لەسەر چاوم لائەبەم؟ \n«بێدەنگی، زەردەخەنەیەک ئەیگرێ، گوڕ و تینێکی دێتەوە بە بەردا». \nبەڵام لەبەر چاوە جوانەکانی خاوەر\n\nچۆن دەربەست بێم؟ \nچۆن بھێڵم.. کە بێزاری دڵ کوێرم کا و\nترس لە گیانم بنیشێ\nدەربەست نایەم.. ئەھێنێ گەر\nچاوەڕوانیم.. دە ساڵی تر توول بکێشێ\nدەربەست نایەم، \nدەربەست نایەم! \n- وچان -\nمەلای دێ\n\nئەو دنیادیدەیە\nڕاست ئەکا.. پێم ئەڵێ: \nکوڕم ئارام\nئارامی ئەیوبت ھەبێ. \n- وچان -\nمەلام دی پێی ئەڵێم\n\nقوربان تۆ.. ھەر ئەڵێی.. ئارامی ئەیوب و..\nپێم ناڵێی.. کام ئەیوب؟ ! لە کوێ؟ ! \nپێی ئەڵێم: حەز ئەکەم بزانم\nئەو.. چەند ساڵ.. ئارامی گرتبوو\nئەویش ھەر وەکوو من\nحەزی لە: \nخاوەرێ کردبوو\n- وچان -\n«مام وسووی ڕەزەوان دێتە ژوورەوە، ئەگاتە لای پیرۆت، سڵاو دەکا و لە تەکیەوە دائەنیشێ»\nپیرۆت: \nوەی سەرچاو مام وسوو\n\nونی.. ون.. ناتبینم\nقسەتم ئەوەندە پێ خۆشە\nوەک تینوو وەھام بۆی\nپێم ناڵێی.. تۆ لە کوێی؟ \nوسوو: \nپیرۆت گیان.. نازانی\n\nئیش و کار ھێندە زۆرە\nلە بن دێ؟ ! \nخوا ئاگای لێیەتی\nسرەوتم ھەر نییە! \nپیرۆت: \nڕاست ئەکەیت.. ئەزانم خۆت تەنیا و\n\nڕەزەکەش..\nوسوو: \n«قسەکەی پێ ئەبڕێ»\nمەپرسە.. ئەوەتەی ھەستاوم\n\nمن ھەر داو دائەنێم بۆ ڕێوی\nئەزانی.. چی ئەکەن بەو ڕەزەم\nمەپرسە.. ئەم سەرەم چەند قاڵە\nوەڵڵاھی نازانم چی ئەکەم! \nپیرۆت: \nپێم بڵێ.. ئەمڕۆکە.. ھیچت گرت؟ ! \n\nپێوە بوون؟ ! \nمام وسوو.. گوێ بگرە\nئەمجارە چەندت گرت.. ھی منن\nوتت چی؟ ! \nوسوو: \nدوێنێ چوار پێوە بوون\n\nچاویان وەک\nپشکۆی ناو.. ئاگردان\nزیتە زیت\nبریسک و ھۆڕیان بوو\nپێش وەخت.. من قەولم پێ دابوو\nناردمن بۆ کوێخا\n«بەپێکەنینەوە»\nدیارییەک بۆ ماڵی کوێخا بێ\nئەی دیاریی تۆش نییە؟ ! \nپیرۆت: \n«مام وسوو دێتە پێشەوە»\nمام وسوو.. گوێ بگرە\n\nتو خوا گەر گوێ نەگری..\nگێژاوی ناو سەرم.. ھەتا بێ\nتووڕەتر.. دەروونم لوول ئەدا..\nوسوو: \nگوێم لێتە.. گوێم لێتە\n\nئەزانم چی ئەڵێی\nباس.. باسی خاوەرە.. وا نییە؟ ! \nسەیر ئەبێ.. نەیزانم.. گێژاوی ئەو سەرە\nلە کوێدا.. ئەبێتە.. تەنوورە! \nپیرۆت: \nمام وسوو.. پێش پێی تۆ\n\nلە دڵما وام ئەوت: \nتۆ بڵێی کە کوێخا.. دوای ئەوەی\nچوار ساڵەم تەواو کرد\nبەڵێنی بشکێنێ و.. خاوەرم نەداتێ\nتۆ بڵێی ئەوەندە ناپیاو بێ! \nئەڵێی چی.. مام وسوو.. ئەڵێی چی؟ ! \nوسوو: \nتۆ قسەی سەیر ئەکەیت\n\nچۆن نایدا؟ ! \nھەرچەندە.. نەگریسە و.. چاوچنۆک\nشتی وا.. چۆن ئەکا\nئەی دەستی لە بەردەم مەلادا..\nنەخستە سەر قورئان\nپەڕ و باڵ دەرئەکا\nڕوو ڕەشی بەر دەرگای خوا ئەبێ\nچۆن شتی وا ئەکا\nتۆش نەڵێی بێکەسم.. ئێمە چین؟ ! پیرۆت گیان\nبا دڵت ختوورەی وا نەکا! \nماڵ خراپ.. ئای کە تۆش.. وەسواسی\nپیرۆت: \nئەڵێم.. ئێ.. دنیایە..\n\nدنیای واش.. تا ئێستە.. سووڕانی\nبە دڵی وەک پیاوی کوێخایە\nوسوو: \nلەسەر خوا.. تۆ جارێ\n\nھێشتاکە.. لەکوێتە! \nسێ ساڵیت بڕیوە و.. چواری تر.. ھەر ڕێتە\nبڵێی: چی ناچاری ئارامت بڕوێنی\nناوچەوان وای ھێنا\nخوا نەیکرد خوشکێکت بداتێ و\nتا وەکوو ئەم خەڵکە تۆش بیدەی بە ژنێ\n- وچان -\nئەزانم: شوانکاری و شاخ نشین\n\nگرانە و.. نانەکەی ھەتاکوو دێتە چنگ\nئازاری.. وەک ھەویر ئەتشێلێ\nبەڵام تۆش ھێشتاکە ھەڕەتی لاویتە و\nخۆ مادەم خاوەریش دڵی خۆی بەپاکی\nپێ داوی..\nکێی ترە.. گاسنی بتوانێ.. دڵی ئەو بکێڵێ! \n- وچان -\nپیرۆت: \nمام وسوو.. ئەی تو خوا.. خاوەر چۆن، \n\nکچێکە.. تۆ بیڵێ\nھەر وەکوو ئاسکە موبارەک وا نییە؟ ! \nبۆ پاکی و بۆ جوانیش لەو ناکات؟ \nنازانم.. مام وسوو.. ئەڵێی چی..\nدڵی من بێ ھیچیان ھەڵناکات! \nوسوو: \nئۆباڵی.. قسەی خۆم بە گەردن\n\nکچی وا.. ڕووسوور و، داوێنی وەھا پاک، \nدەگمەنە.. وتەمە.. تا مردن\nدەی ڕۆڵە.. ئاسکە موبارەک پیرۆز بێ خۆی بدا\nبە بەختی ھەردووکتان\nھۆ پیرۆت نیزای من گیرایە\nئاسکە موبارەک.. پشت ھەڵکا.. لە ھەر کەس\nخوا بەڵای لێ ئەدا\nئەوەتەی ئەو ھەیە و ئەم دێیە\nخێر بەسەر پیاو چاکا.. ئەبارێ و\nدەروونمان بێ قۆرت و گرێیە! \nپیرۆت: \nمام وسوو.. دەی تو خوا\n\nبەو دەنگە شیرینەت.. شتێکم لە بەیتی\nئاسکە موبارەک بۆ ناڵێی\nنازانم.. لەو بەیتە تێر نابم\nتا مابم! \nوسوو: \nبەیتێکی درێژە.. ئەو جارەش پێم وتی\n\nچەند جارێ ئەم گوندەی خەزانە و\nئەم خەڵکەی..\nپاراست لە فەوتان و مردن و نغرۆ بوون..\nچی بڵێم؟ ! \nپیرۆت: \nدەی تو خوا، با دڵم ھێندەی تر\n\nبسووتێ و بڵێسەی باوەش کا\nبەو دەنگە خۆشەتا.. دەی تو خوا\nوسوو: «وسوو دەست دەخاتە پەناگوێی و تێ ئەچریکێنێ»\nبۆ بەیتی ئاسک، ئاسکە موبارەک.. گوێ بکەن بە دڵ\nدڵ بکەن بەگوێ، ئاسک فریشتەی لای خواوەندە\nلە ئاسمانەوە ھاتۆتە ناو دێ. ھەور سەرێتی، \nھەتاو ڕەنگێتی، ئەستێرە چاوی، ھاژە دەنگێتی، \nھەژاران خوێنی، بەفر سەرینی، لە کوێ گوڵ بڕوێ، \nلەوێ ئەیبینی، بۆ بەیتی ئاسک، عاشقان با بێن\nوەکوو خۆر ھەڵبێن، سەودایە و سەودا، سۆزی\nئەم بەیتە، پەنجەی گزنگە و گڕ لە تاریکیی خەزان، \nبەرئەدا، خەزان ئەزانێ چۆن لە باوەشی درەختی\nخۆیدا ئەو ھەڵئەگرێت و لە کام ڕووباری\nئەوینی پاکیا دەم ئەنێتە دەم، ئاسۆی برینی..\n«بێدەنگ ئەبێ ڕوو ئەکاتەوە پیرۆت»\nپیرۆت گیان.. ئەوەندەی بۆ ئەمڕۆ\nدرەنگمە و ڕەزەکەم تەنیایە\n«ھەڵئەستێتە سەر پێ»\nپیرۆت: \nمام وسوو.. پێم وتی: \n\nتینوێتیم لەو بەیتە قەت ناشکێ\nبەر لەوەی کە بڕۆی.. پرسیارێ\nئاسکە موبارەک.. پێش وەخت، \nھەست ئەکا؟ ! \nوسوو: \nھەست ئەکا.. پێش وەخت.. ھەست ئەکا\n\nکە چی دێ و ڕووئەدا: \nدێتە ناو گوندەوە ماڵەو ماڵ ئەکات و، \nباڕەباڕ.. بە چوار پەل\nوەک لەسەر ژیلەمۆ وەستا بێ\nجێ ناگرێ بە خۆی و باز ئەدا و ڕائەکا\nئیتر گوند ئەزانێ بەڵایەک بەڕێوە، \nمل ئەنێ.. بۆ خەزان. \nپیرۆت: \nژیانی ئەم دێیە.. مام وسوو\n\nلە چاوی ئەودایە\nبڕواکە.. مام وسوو.. ئەو نەبێ\nکوێراییی خەڵک دایە! \n«زۆراب بەپڕتاو بەرەو لای ھەردووکیان دێت و لە دوورەوە ھاوار ئەکات»\nزۆراب: \nھۆ.. مام وسوو.. ھۆ مام وسوو\n\nتەڵەکانت تەقین و دوو، \nڕێوی چاو زیتیان گرتووە\nیەکێکیانیش ھەژگێکی بە\nکلکی خۆیەوە بەستووە\nپیرۆت: \nخۆ ئەم جارە.. دیارین بۆ من\n\nنەیانبەخشی\nوسوو: \n«بەپەلە ئەڕوات و بەدەم ڕێوە ئەڵێ»\nئای مام ڕێوی\n\nخۆی نەئەچوو.. بەکونەوە\nکەچی ھەژگێکی بە کلکی\nفێڵی خۆیەوە بەستبوو\nئای مام ڕێوی! \nوای مام ڕێوی! \n- تاریکایی -"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "ئاسک", "poem_title": "تابلۆی دووەم", "poem_description": "", "poem_text": "«شانۆ ڕووناک ئەکرێتەوە، کۆرس بە گۆرانییەوە، ئەم شیعرە ئەڵێن، پێ بە پێی ئەو ئاوازەی دانراوە، دەرھێنەر ھەڵسوکەوتیان ڕێک ئەخات، شوێنەکانیان دیاری ئەکات»\nکۆرس: \nڕۆژ ئەڕۆی.. شەو ئەڕۆی\n\nپیرۆتی ھەڵقرچاو لە کونی شمشاڵدا\nئاوازی عەشقێکی لە زامدا باڵگرتووی، \nبۆ خاوەر لێ ئەدا. \nتاک لەناو کۆرسەوە: \nئاسکی پیرۆزیش ئەیزانی\n\nئەو عەشقەی کوڕە شوان ھەتا بێ\nلە ڕەزی ناو دڵی خاوەردا\nھێشووی گڕ بە پەلکی خوێنەوە جێ دێڵێ\nکۆرس: \nکوڕە شوان بە ڕێگەی بریندا\n\nڕەنجی خۆی کێش ئەکرد بۆ کوێخا\nبەو مەرجەی قڕانێ وەرنەگرێ و\nدوای حەوت ساڵ خاوەری پێ بدا. \nتاک لەناو کۆرسەوە: \nڕۆژ ئەڕۆی.. شەو ئەڕۆی\n\nئاسکی ئەوینی ناو گیانی کوڕە شوان\nھەناسەی ڕۆژگاری ئەژمارد و، \nفرمێسکی لە ڕووی شەو ئەپژان. \n- تاریکی -\n«ڕووناکی، حیکایەتخوان دێتەوە سەر شانۆ»\nحیکایەتخوان: \n«لەناو چەپکە تیشکێکدا»\nپایز ھەر لە قژی درەختی ئەڕنی و\n\nئەیدایە.. دەستی چەم\nچەم ئەڕۆی.. دەسکەنەی ئەو قژەی\nبە زەریا دوورەکان ئەگەیان\nپایز ھەر لە گوندی خەزاندا\nدەواری کزەبای بەفرینی ھەڵئەدا و\nکزەباش.. ھەناسەی ئاسک و شوانەکەی\nسەر چیای\nبە دەستی ڕەشەبا سوورەکان ئەگەیان. \n- وچان -\nھەواڵی.. ئاسکە موبارەک\n\nگەیشتە خوار پێدەشت\nھەواڵی ئەوینی خاوەر و کوڕە شوان\nتا ئەھات..\nپەل و پۆی بە دەوری ئاوایی و\nگشت لادا ئەھاویشت\nمام وسووی ڕەزەوان چەند ڕۆژێ\nپێش ئێستە..\nلەسەر ڕێی ڕاو کردن بە کوێخا.. گەیشت\nپیرۆتی دڵداری ھاتەوە بە بیردا\nبەڵێنی خستەوە بیر کوێخا\nوای پێ وت: \n«ئەڕوات»\n«ھەموو شانۆکە ڕووناک ئەکرێتەوە، دیمەن سەرە ڕێیە، \nمام وسوو بە کوێخا ئەگات»\nوسوو: \nماندوو نەبی.. کوێخا بایز.. ماندوو نەبی\n\nدەس ڕەنگین بی و.. نێچیرت قەڵەو بێ..\nکوێخا: \nئەی بەرخوردار بی.. مام وسوو\n\nئەی تۆ چۆنی؟ ڕێوییەکانت لە چیدان؟ \nوسوو: \nنابڕێنەوە.. کوێخا بایز.. نابڕێنەوە\n\nبەڵام منیش چاک قڕم تێ خستوون\nگەر وا نەکەم.. بڕوا بکە\nوێرانی ئەکەن ڕەزەکەم. \nکوێخا: \nبیرم نەبوو: \n\nئەمساڵ چەندت کردووە بۆ حەیوانەکان؟ \nوسوو: \nوەڵڵا کوێخا.. دوو «دێم» لە پار\n\nزیاترە و ھێشتا ھەر دڵم\nدانامرکێ! \nکوێخا: \nبۆ مام وسوو بۆ؟ ! \nوسوو: \nکوێخا بایز.. ئەترسم زستانی ئەمساڵ\n\nسەختتر و دژوارتر بێ لە ھی پار\nکوێخا: \nنا.. مام وسوو.. مەقڕێنە! \nوسوو: \nکوێخا گوێ بەینێ باشترە\n\nزستان وەک مار بێ‌ئامانە\nکوێخا: \nتۆ واز بێنە لەم قسانە\n\nمن دوو رۆژە چاو ئەگێڕم\nبۆ ئاسکەکە و.. نایبینمەوە\nدیار نەماوە! \nوسوو: \nکوێخا بایز: خوا نەکا.. خوا نەکا دیار نەبێ\n\nمن بەردەوام ھەر ئەیبینم\nبەڵام ئەوە چەند ڕۆژێکە خووی داوەتە\nبەر ئەشکەوتی میری میران\nلەوەڕگەی ئەو ناوە بژوێنە\n«کەمێک بێدەنگ ئەبێت و لائەداتە سەر باسێکی تر»\nکوێخا بایز.. وابزانم.. لەو کاتەوە\n\nکە پیرۆتت کردۆتە شوان\nگورگ پارێزی لە ڕانەمەڕ\nلێ تێک چووە و\nئەمساڵ لە کوێ لەگەڵ ساڵان\nکوێخا: \nڕاستە وایە: بەڵام پیرۆت ماوەیەکە\n\nزیاد لە جاران.. خووی داوەتە\nشمشاڵ لێدان\nئەترسم غافڵ بێ و مەڕەکان\nزیانیان لێ کەوێ. \nوسوو: \nنەئیشەڵڵا.. پیرۆت زیتە و ئاگام لێیە\n\nسەر بە سەر\nوەک چاوی خۆی ئەیپارێزێ ڕانەمەڕ\nکوێخا بایز جگە لەوەش، \nئەو بەڵێنی بە تۆ داوە و\nتۆش بەڵێن بەو\nکوێخا: \nلە بەڵێنم پەشیمان نیم\n\nبەڵام من ھەر زوو وتوومە\nئەبێ ئەویش شوانکارییەکەی وەھا بکا\nمن ڕازی کا\nجارێ ھێشتا ئەویش چوار ساڵ\nڕێی لە بەرە و.. خوا ئەزانێ چیمان لێ دێ! \n«بەدەنگێکی نزم»\nمن حەز ناکەم.. وا حەز ئەکەم\n\nتۆ پێی بڵێ..\nخۆ ھەرچەندە ھیچ نەبووە\nبەڵام ئەویش با ئەوەندە لەم لا و لەو لا\nبەڵای قسەمان لێ لادا\nخۆت ئەزانی دنیادیدەی\nھێشتا پیرۆت لە کوێیەتی و چی کردووە! \n«پیرباڵی ئاشەوان لەو بەرەوە ئەڕوات، کوێخا بانگی ئەکات»\nکوێخا: \nھۆ.. ھۆ.. پیرباڵ\n\nلادە ئێرە\nپیرباڵ: \n«دوایی ئەگاتە لایان»\nفەرموو کوێخا منت بانگ کرد؟ ! \n\nمام وسوو گیان.. حاڵ و ئەحواڵ\nشوکر باشی..\n«لائەکاتەوە»\nوسوو: \nخوا دەس بە باڵتەوە بگرێ\nکوێخا: \nئەوە بۆ کوێ وا بەپەلە\n\nخۆ ئاشەکە باش ئەگەڕێ؟ \nپیرباڵ: \nوەڵڵا کوێخا.. سا ئیتر وا بەلەقەلەق\n\nئێمەش لەگەڵ پیرە ئاشدا کوتاومانە\nئەوە وتیان کاروان لە شار ھاتۆتەوە\nئەچم حەمەی سەرقەتارچی ببینم.. تا..\nکوێخا: \n«قسەکەی پێ ئەبڕێت»\nحەمە؟ ! حەمە بۆچی\nپیرباڵ: \nبە خوا.. ئاوا بەر لە مانگێک\n\nپارەم دایە.. ئەگەر ھات و ڕێی کەوتە شار\nمت و موورووم بۆ بھێنێ\nوسوو: \n«بە سەر سوڕمانەوە»\nمتو مووروو؟ ! \nکوێخا: \nمت و مووروو؟ تۆ مت و موورووت بۆ چییە؟ ! \n\nکچت ھەیە! بۆ پیرێژن؟ ! \nئەی خۆ ناشێ\nتازە سمێڵ قیت کەیتەوە و..\nخۆتمان لێ کەیت بە کوڕێکی چواردە ساڵ\nمرخ لە ژن خۆش کەیتەوە\nپیرباڵ: \nنەوەڵڵا.. بابە.. من و ژن\n\nمەیموون خۆی لە خۆیدا جوان نەبوو\nبەڵام ئاوڵەشی دەردا\nنە بابە.. نە.. پیرێژنیش تازە لە ڕێی\nچیدا ماوە! \n«بیر ئەکاتەوە»\nوسوو: \nئەی کەواتە مت و مووروو\n\nئا.. ئا.. زانیم.. زانیم\n«بیر ئەکاتەوە»\nکوێخا: \nچیت زانی.. ھا؟ ! \nپیرباڵ: \nڕاستێکەی ئەوەیە.. من نەزرم لەسەر بوو\n\nمت و مووروو بھۆنمەوە و.. بیکەمە مل\nئاسکە موبارەک.. ئێستاکە زانیتان؟ ! \nوسوو: \nمن وتم ئەیزانم\n\nتا بڵێی نەزرێکی پیرۆز و پەسەندە\nکوێخا: \nبێقەزا بی.. وتم ئاخۆ\n\nڕاسپاردەی چیت کردووە\nمت و مووروو لە گەردنی ئاسک بکرێ و نەکرێ ئەبێ\nجێگەی کام شتت بۆ بگرێ\nھەی ماڵ شێواو.. ڕاسپاردەی\nپووشێ خورمات بکردایە.. چاکتر نەبوو\nئێمەش یەک دوو دەنکمان بەرکەوتایە\nچاکتر نەبوو.. ھەی ماڵ شێواو! \nوسوو: \nنەء! کوێخا.. نهء! چۆن وا ئەڵێی\n\nئەو دیارییەی بۆ ئاسکە موبارەک بێ\nموفەڕکێکە ئەبێ لەسەر سەر ڕاگیرێ و، \nماچیش بکرێ\nتۆزێ وەفا.. کوێخا بایز.. تۆزێ وەفا\nکوێخا: \nدیسانەوە ھاتینەوە سەر ئاسکەکە\n\nچەند نەگبەتین..\nبەسە.. بەسە وا باشترە\nئەم باسە بگۆڕین\nماڵتان شێوێ لە بیرتان بردمەوە\nمن ویستم چی بڵێم\nپیرباڵ: \nکوێخا دەی.. ئێ.. فەرموو\n\nھیچ کارت بوو؟ \nکوێخا: \nسبەی شەوێ.. نۆبە دەستاڕ\n\nبۆ ماڵی ئێمەیە و\nھەموو شت ئامادە و\nچاوەڕێین کچگەل و کوڕگەلی ئاوایی\nبگەنە لامان و دەس پێ بکا دەستاڕ ھێڕی\nتۆ.. مام وسوو.. مەنیج گورجە و\nتۆش پیرباڵ گیان.. ھەر لە ڕێوە\nحەمەی دارکەن ئاگادار کە\nبیری نەچێ.. خۆی بێ\nیاخود سوارەی ئەولامان بۆ بنێرێ\nلەدوای ئێمەش نۆبە دەستاڕ لە کوێی تر بێ\nبانگ ھەڵدێرین\nماڵ لەدوای ماڵ ئەیڕەخسێنین\nچاوەکەمن.. بیرتان نەچێ\nپیرباڵ: \nکوێخا بایز.. ھەموو ساڵێ وا نەبووە؟ ! \n\nبیرمان ناچێ\nوسوو: \nمنیش مەنیج و گوڵچینتان بۆ ئەنێرم\n- تاریکی -"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "ئاسک", "poem_title": "تابلۆی سێیەم", "poem_description": "", "poem_text": "«ڕووناکیی کۆرس»\nکۆرس: \nپایزە و لێواری دێی خەزان\n\nوەک کوڵمی خاوەری گوڵ گرتووی\nبەر سەرما ئەلەرزن\nقژی ڕەش شۆڕەبیی ناو چەمی شەوانە\nکوڕێکیان: \nجووتە مەم.. دوو بێچوە کەروێشکی، \n\nسپیلکەی ڕەزەکەی مام وسوون\nلە خشپەی سەرپەنجەی کێویلەی\nکوڕە شوان ئەترسن\nکۆرس: \nپایزە و ئاسکەکەی سەر چیا\n\nچیرۆکی میوانیی ناو ھەموو\nژوورێکی ماڵانە\nکووژەکەی گۆشەدار لە ملیا\nئەستێرەی ناو خەوی دێرینی ئاسمانە\nپایزە و وەک گشت ساڵ\nوا ئەمشەو کچ و کوڕ، دڵداران\nلە ماڵی کوێخادا\nدوو بەدوو قسەی دڵ لە ترسی پێ زانین\nون ئەکەن لە ھاڕەی دەستاڕدا\nکوڕێکیان: \nئای ئەمشەو بۆ گیانی کوڕە شوان\n\nئەبێ چۆن لە عەشقی خاوەردا\nگڕ بگرێ تا.. ھەڵسان\nکچێکیان: \nئای ئەمشەو بۆ خاوەر\n\nئەبێ چۆن ئارەزووی چاو ببڕێ\nلە سنگی تووکنی کوڕە شوان\nکۆرس: \nدڵداران ئەزانن کە ئەمشەو\n\nلای کوێخا و کوێخا ژن.. ھەر ھاڕین مەبەستە\nنازانن کە دەستی دڵداران\nشل نابێ و جێژوان\nبۆ ئەوین ھەر کوێ بێ بەھەشتە. \n- تاریکی -\n«شوێن بە شەوقی قوتیلکەیەک ڕووناک بۆتەوە، دیمەن ژوورێکی ماڵی کوێخایە، نۆبە دەستاڕھێڕی ئەوانە، پیرۆت و خاوەریش ئەم شەوەیان بۆ ڕەخساوە و لەسەر یەک دەستاڕن و بەرامبەری یەک دانیشتوون، لەم دیمەنەدا، ئەتوانرێ، پیرۆت و خاوەر دوو دەستاڕھێڕی تر نیشان بدرێ و ئەوانی تریشیان لەڕێگەی دەنگەوە بناسرێن». \nدەنگی کوێخا: \nکوڕینە.. قوربانی ئەو دەست و مەچەکەی، \n\nئێوە بم.. بھاڕن\nبھاڕن.. مەسرەون\nھەتاکوو دوا دەنکی ناو جەواڵ ورد ئەبێ\nکوڕینە قوربانی بازووتان\nبھاڕن دەرفەتە\nکوا ئەمشەو بۆ خەوە! \nبا دڵی کوێخاتان ڕازی کەن\nساڵێکە و ئەم شەوە\nدەرفەتە\nپیرۆت: \n«ھەر بەدەم ھاڕینەوە»\nدەرفەتە.. خاوەر گیان.. دەرفەتە\n\nئەو چاوە ڕەشانەت ھەڵبڕە و\nبڕوانە.. سووتانی ناو دڵم..\nبمدوێنە.. خاوەرگیان.. بمدوێنە\nھۆ گیانم.. ھۆ ژینم.. ھۆ گوڵم\nدەنگی کوێخاژن: \nکچینە.. قوربانی ئەو شان و باڵەتان\n\nشان و باڵ نەڕزێ\nگوڵینە.. قوربانی ئەو پەلکە ناسکەی\nپەنجەتان، کە ئەمشەو وا لەگەڵ\nھاڕیندا ئەلەرزێ\nکچینە.. دەی دڵی کوێخاژن ڕازی کەن\nکچینە مرادتان حاسڵ بێ و، \nبە ھیوای خۆ بگەن\nخاوەر: \nئاخ خۆزگە ھەموو کەس بە مراد ئەگەیی\n\nئاخ خۆزگە ھیچ گوڵێ ژاکانی نەئەدی\nپیرۆت: \nخاوەر گیان.. بە ھیوای خوا.. ھیوام ڕۆشنە\n\nشوانکاریم ئازاری چەند زۆر بێ\nلەبەر تۆ خاوەر گیان.. لەبەر تۆ\nلە لای من وەک خۆشاو چێشتنە..\nپشت بە خوا ھەر ئەبێ ساڵانی بەردەمم\nتەخت کەم\nئاکامیش خاوەر گیان..\nپێت بگەم.. پێت بگەم\nخاوەر: \nئای پیرۆت کە چوار ساڵ\n\nڕێگەکەی درێژە و ھەر شەوەی\nچقڵێکە و.. لە ئارام ئەچەقن\nئای پیرۆت.. چۆن بڕوا و بەسەر چێ\nچۆن پیرۆت؟ ! \nپیرۆت: \nخاوەر گیان.. قەت نەکەی\n\nتو خوا گەر بھێڵی.. دڵی خۆت\nتاریک کەی..\n«ئاوڕێک ئەداتەوە و دەس ئەخاتە سەر دەستی»\nخاوەر: \nوامەکە.. ئەترسم\n\nنەک چاویان لێمان بێ\n«پیرۆت کە دەنگی کوێخا ئەبیستێ دەستی لەسەر دەستی خاوەر لائەبا»\nدەنگی کوێخا: \nقوربانی چاوتانم\n\nھۆ کوڕگەل.. سست نەبن.. بھاڕن\nبەتەمای مەچەک و قۆڵتانم\nپیرۆت: \nبەتەمای ھاتنت.. خاوەر گیان\n\nدوێنێکە لەناو ڕەز ھەتاکوو درەنگان\nتا «مشتاغ» ھەڵگرتن\nچاوانم لەسەر ڕێ نەترووکان\nئەی بۆچی خاوەر گیان دیار نەبووی\nخۆ باوکت لە ڕاو بوو؟ ! \nخاوەر: \nلە دوورە.. دەشتەوە\n\nمیوانمان ھاتبوو\nبەڵام من.. ھەر دڵم.. لە لات بوو\nدەنگی کوێخا ژن: \nئەی دەستە کچانی ڕووسوور و پاکی دێ\n\nکوێخا ژن لە دەوری ئەو شان و قۆڵەتان\nبگەڕێ..\nسست مەبن.. بھاڕن\nکوێخاژن زەنگیانە و موورووتان\nبۆ بەینی مێخەکبەند ئەداتێ\nپیرۆت: \nئەمجارە.. خاوەر گیان.. ئەمجارە\n\nھەر بچمە کاروان و بگەمە قەیسەری\nمن موورووی مەرجانتان بۆ دێنم! \nکام گوارەی شۆڕابە و موستیلەی بەورشەی، \nجوان ھەیە من ئەوەت بۆ دێنم\nخاوەر: \n«بەسەر سووڕمانەوە، دەس لە دەستاڕەکە بەرئەدا»\nوتت چی؟ ! من موورووی مەرجانتان\n\nبۆ دێنم..\nمن چەندم.. ھەر خۆم نیم؟ ! \nپیرۆت: \n«بەپێکەنینەوە»\nخاوەر گیان ھەردووکتان! \nخاوەر: \nھەردووکمان؟ ! ئای پیرۆت ئەڵێی چی؟ ! \nپیرۆت: \n«بەپێکەنینەوە»\nخاوەر گیان.. تۆ ئەوی و ئەویش تۆ\n\nھەردووکتان بۆ دڵی کوڕە شوان\nخوێنێکن، خاوەر گیان! \nخاوەر: \nنازانم.. نازانم ئەڵێی چی.. نازانم\n\nتۆ گاڵتەم پێ ئەکەیت؟ ! \nپیرۆت: \nنە بە خوا.. بەو چاوە جوانانە\n\nڕاست ئەکەم ھەردووکتان! \nخاوەر: \n«بەتووڕە بوونەوە»\nسا بە خوا لێرەوە ھەڵئەستم\n\nپێم نەڵێی؟ ! \nپیرۆت: \nپەست مەبە.. گیانی من.. پەست مەبە\n\nکچانی ناو خەزان لە لایەک\nخاوەریش بەتەنھا لە لایەک\nلای ئەوان دەروونی براییم داناوە\nلە لای تۆش ھەناوی ئەوینم داناوە\nتۆ نەبی چیم داوە.. لەو ژینەی، \nھەموو ڕۆژ تاڵاوی بەقوڕگما کراوە..\n«بەپێکەنینەوە»\nپەست مەبە.. کە وتم ھەردوکتان\n\nئەوی تر ئاسکەکەی پیرۆزی چیایە\nئەی تو خوا خاوەر گیان، ملوانکەش\nوەکوو تۆ.. لەو نایە؟ ! \nخاوەر: \n«دوای دڵنیابوون»\nدە پیرۆت وا بڵێ.. وا بڵێ\n\nئەو ئاسکە پیرۆزە\nنەوەک ھەر بە مووروو ھەق وایە\nملوانکەی بۆ بکرێ\nھەق وایە خەڵکی دێ\n- سەرکەلەی – زێڕینی بۆ بکڕێ\nپیرۆت: \nمن ناڵێم.. خاوەر گیان.. من ناڵێم\n\nھەر بچمە کاروان و بگەمە قەیسەری..\n«قسەکەی تەواو ناکات کە کوێخا بانگ ئەکات»\nدەنگی کوێخا: \nکوڕینە.. کچینە.. بھاڕن\n\nھێشتاکە جەواڵمان ھەر پڕن\nھۆ سوارە.. ھۆ مەنیج\nچەند «کۆتک» ھاڕڕاوە؟ ! \nدەنگی سوارە: \nکوێخا گیان.. وچانمان نەداوە\n\nھێند نەبێ.. ئارەقمان سڕیوە\nئەوەندەی حەز ئەکەی\nئەوەندەش کۆتکمان ھاڕیوە\nدەنگی کوێخا: \nبا بازووی دەستاڕھێڕ ھەر خۆش بێ\n\nقوربانی چاوتان بم بھاڕن\nسست مەبن، سست مەبن\nوا من و کوێخاژن خەریکی ترێی ناو، \nقوڵینە و بەرچنەین\nھەر دەستمان بەتاڵ بێ\nسەرێکتان لێ ئەدەین\n- وچان -\nپیرۆت: \nخەو.. سەیرە..\n\nئەزانی خاوەر گیان.. دوێشەو لەخەوما\nچیم بینی؟ ! \nخاوەر: \nخوا بەخێری بگێڕێ\nپیرۆت: \nلە شوێنێ وەک لەوبەر سیروان بم ئاوەھا\n\nتۆ بووک بوویت بەسواری ھاتیت و، \nدامگرتی\nکە تارام لەسەر سەر لابردی\nخاوەر گیان! خاڵەکەی سەرگۆنەت\nلەپڕ بوو بە ھەنگ و ھەڵفڕی\nخەو سەیرە.. خاڵ بفڕێ.. خەو سەیرە\nدوای ئەوە خاوەر گیان..\nخاوەر: \n«قسەی پێ ئەبڕێ»\nخەبەرت.. بووەوە؟ ! \nپیرۆت: \nنا.. نا.. نا لە خەوما\n\nئینجا ھەر ئەوەندەی پێ نەچوو\nئاسمانی سەر سەرمان ئەیگرمان\nڕەنگی زەرد ھەڵگەڕاو، \nبەفرێکی.. سوور باری\nخەو سەیرە.. بەفری سوور.. خەو سەیرە\nدوای ئەوەش خاوەر گیان..\nخاوەر: \nئەمیشیان لەخەودا؟ ! \nپیرۆت: \nئا.. ئا.. ئا.. دوای ئەوەش لە خەوما\n\nتووتڕکێ ئاڵابوو لە سنگم\nچەندم کرد کە بە دەس ڕایکێشم\nتووتڕک بەرنەبوو لە سنگم\nلەپڕدا داچڵەکیم. کە ھەستام\nئەزانی چیم بینی.. ئەزانی\n«قاقا دەست ئەکا بەپێکەنین»\nئەبینم.. بە ڕاستی\n\nوا مشکێ ھاتۆتە سەرسنگم\n«پێکەوە دەست ئەکەن بەپێکەنین»\n- وچان -\nخاوەر: \nتۆ مەلاش ببینە..\n\nخەونامەی مەلای ڕەش ھەر نییە..\nئەوەندە پیرۆزە..\nخێر ئەبێ\nلە خەوا.. خاڵ بفڕێ و، \nبەفری سوور ببارێ\n- وچان -\nدەنگی کوێخا: \nھۆ.. پیرۆت\nپیرۆت: \n«وەک داچڵەکێ»\nھۆ بەڵێ.. ھۆبەڵێ\nدەنگی کوێخا: \nئەوە بۆ.. بێ دەنگی، دەستاڕھێڕ\n\nبا تاقەت پەیدا کەن\nبا نەڵێن لە نۆبەی ئەواندا\nکۆڕ سارد بوو..\nحەیرانێ.. دەی پیرۆت.. حەیرانێ\nدەنگێ: \nبەساقەی چاوت بم\n\nئا.. ئا.. دەی حەیرانێ\nپیرۆت: \nبە چاوان کوێخا گیان بە چاوان\n\nھەر ئێستە، تۆ و حەیران؟ ! \nخاوەر: \n«بەدەم زەردەخەنەوە»\nبەدڵی.. خۆت بیڵێ\n\nئەوە بێ.. جارەکە.. لەناو ڕەز\nبۆت وتم! \nپیرۆت: \n«ئامادە ئەبێ و دەست ئەکا بە وتنی ئەم حەیرانە، کە کوت و مت وتەکانی لە حەیرانی ئەسڵییەوە وەرگیراوە»\n&#39;حەیران.. حەیرانە.. حەیرانی لێ دێ\n\nبەژنی نازدار حەیرانێم.. چەندە بڵندە، \nکەمەرەی لێ دێ\nدەستی من دامێنی ئەوان وەستاو وەستاکاران بێ\nکەمەرەیەکی درووست بکەن بۆ نازدار حەیرانێ\nنەگرن بە گازێ لێ نەدەن بەچەکوچێ\nلەسەر دەستی خۆیان دابنێن لەمابەینی عەرد و عاسمانان\nبەڵکە باری تەعالا.. بە قودرەتی خۆی\nدادەڕژێنێ کەمەرێ، ئەوجا نازدار حەیرانەکەی من\nشلک.. شلک.. تەنک.. تەنک\nبیبەستێ و پێی بێتەوە جێ ژوانێ\nکچ وتی: گەلی دەستە خوشکان ئەنگۆ خەبەرێکی لۆ من\nبدەنە کوڕەتیم.. حەیرانێ.. بمگاتێ\nداخوازیکەری من ھاتینە بابێکی گەلێ بێدینم ھەیە\nزۆر دەترسم بمداتن\nکوڕەتیم حەیرانێ دڵێ: ئەنگۆ جوابێکی بدەنە\nنازدار حەیرانێ، سەبرێکم لێ بگرێ\nشەرت بێ لەو بەندەی دەربێنم\nیان بە ماڵی دنیایە\nیان بە زەبری خەنجەرێ&#39;\n«ھەر کە کوڕە شوان لەوتنی حەیرانەکە ئەبێتەوە یەک دوو دەنگ لەم لا و لەو لاوە بەرز دەبنەوە». \nدەنگی یەکەم: \nئەی دەنگت نەڕزێ.. کوڕەشوان\n\nبۆ خۆت و حەیرانت..\nبەھیوای خۆت بگەیت\nکوێر نەبێ چاوانت\nدەنگی دووەم: \nئەی دەم خۆش\n\nئەی ھەزار ڕەحمەتیش\nلە گۆڕی مردووت بێ\nوەک ئاوا دەمارت بزواندین\nدەنگی کوێخا: \nھەی دەم خۆش.. ھەی دەم خۆش\n\nئاوەھا.. با تینی ماسوولکەی دەستاڕھێڕ\nگوڕ بدا.. بە جەستە و سست نەبێ\nخاوەر: \n«بە دڵێکی خۆشەوە»\nقەت دەنگت نەڕزێ\n\nھەمووی ھەر بۆ من بوو\nوانییە؟ ! \nپیرۆت: \nخاوەر گیان.. تا چاوتان.. دیار بێ لێم\n\nتۆ و ئاسکە موبارەک\nمن دەنگم وەک سەرم بڵندە\nتۆ بڵێ و ھەر بڵێ\nئەوینمان نەڕزێ.. خاوەر گیان\nئەوینمان\n- وچان -\n«پیرۆت.. بەوردی ئەڕوانێتە چاو و گەردن و سنگ و مەمکی خاوەر و دەست ئەخاتە سەر دەستی». \nخاوەر: \nبۆ وەھا ئەڕوانی\n\nئەڵێی قەت نەتدیتووم\nپیرۆت: \nئاخ خۆزگە ئێستاکە\n\nناو باخ و ڕەز بووایە\nئەوساکە ئەمزانی! \nخاوەر: \nلەبەرچی؟ ! \nپیرۆت: \nتێر.. تێر.. تێر\n\nئەو خاڵ و گەردنەم ئەمژی\nخاوەر: \n«بە شەرم کردنەوە»\nسووک.. سووک.. سووک بدوێ\n\nنەء.. نەء.. نەء.. ئەڵێی چی؟ ! \n- وچان -\nپیرۆت: \n«بەدەنگێکی بەرز بانگ ئەکات»\nھۆ.. سوارە.. سوارە گیان\nدەنگی سوارە: \nپیرۆت گیان.. ئەڵێی چی؟ ! \nپیرۆت: \nخۆ بیرت نەچووە.. وەختێتی\n\nچارێکی ئەو ئێسک گرانەم بۆ ناکەی\nھەتا کەی؟ ! وەختێتی\nدەنگی سوارە: \nلە منت نەکەوێ.. لە بیر چوون! \n\nڕاوەستە بزانە ھەناسەی لێ نابڕم\nبۆ ھەر تۆی پەرێشان؟ ! \nتۆ ئاگات لێم نییە.. پارچەیەک ئاگرم\nپیرۆت: \nچووزانم؟ ! وتم نەک لە بیری کردبێ\nدەنگی سوارە: \nدەرفەتە و.. دەرفەتیش زۆر تەنگە\n\nدەست و برد..\nپیرۆت: \nکەیە.. کەی؟ ! \nدەنگی سوارە: \nدوای چوار پێنج مشت ھاڕین\n\nئەڵێی چی؟ ! \nپیرۆت: \nزۆر چاکە.. زۆر چاکە\n\nچاوەڕێم.. خێرا کە..\nخاوەر: \n«تێ ناگات»\nچیتانە تۆ و سوارە\n\nئەڵێن چی؟ ! \nئەو ئێسک گرانە.. کێیە.. کێ؟ ! \nپیرۆت: \n«بەدەنگێکی نزم و سەر ئەباتە پێشترەوە»\nخاوەرگیان.. ئەڵێین چی! \n\nحەز ئەکەین ھەر قەیرێ\nتاریکی دەرفەت با..\n«لەم کاتەدا، شتێک ئەگیرێتە قوتیلکەکە و ئەکوژێتەوە و شانۆ تاریک ئەبێ»\nدەنگی خاوەر لەتاریکیدا: \nئەمەندەش فێڵبازی؟ !"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "ئاسک", "poem_title": "تابلۆی چوارەم", "poem_description": "", "poem_text": "«شانۆ ڕووناک ئەکرێتەوە، کۆرس ئامادەیە»\nکۆرس: \nئەو تۆزە دەرفەتەی تاریکی\n\nدای بە ژوور بۆ دڵدار\nنەیداوە ھەزاران قوتیلکە و نەیداوە، \nھەتاوی زۆر ڕۆژگار\nلە ماڵی کوێخادا\nھەتاکوو بەربەیان پرچی خۆی شانە کرد\nکچ و کوڕ نیگایان وەکوو مۆم\nلەبەر دڵ ڕائەگرت\nتاک لەناو کۆرسەوە: \nئەو شەوە شەوێ بوو بۆ دڵخواز\n\nئەبێتە خەیاڵێ کە زۆر جار\nپێش مردن بە سەردان بیکاتە ھەوارێ\nبۆ ئاخی یادگار\nکۆرس: \nئەی شەوی کۆتاییی پایزی\n\nگرمۆڵەی بەر سەرما\nبا گڕی عەشقەکەی\nپیرۆت و خاوەرت پیا بدەین\nبەر لەوەی کە بمری\n- تاریکی -\n«ڕووناکی، حیکایەتخوان دێتەوە سەر شانۆ»\nحیکایەتخوان: \nخەریکە بەسەر چێ عومری وەرز\n\nدرەختی تێک ڕژاو\nوا دەستیان لێک بەردا\nبارانە پایزەی کەم دەوام\nبە بۆنی خۆڵەوە.. دڵۆپی درشتی\nوەک گوڵاو ھەڵپرژا\nباڵندەی کێویلە.. لە کونی شاخەوە\nگوێی ترسی.. بۆ ھاژەی\nچەمی خوڕ ھەڵئەخا\nدوو چاوی بچکۆلەی\nلە ئاستی با و بژا\nئەتروکێ و ئەنووقێ و.. سەری خۆی\nلە پەڕی ناو باڵدا ون ئەکا\n- وچان -\nئێستاکە.. جێ کۆڕی ھەرەوەز خاڵییە، \n\nچۆڵە وەک سەر سەکۆی بەر ماڵان\nگەڵاکان.. سەمایان لەسەر ئاو\nسڵاوی دوا کۆچە\nکە ئەیکا لە خەڵکی دێی خەزان\n- وچان -\nئاسکەکەی خەزانیش بە بازی ئەم بەرد و بەردی\n\nسەر چیای، ڕاوکەری وێڵ ئەکرد\nبە لەرەی ناو باڕەی\nھەتاکوو ئێستەکەش.. ئەو بانگی\nئازیز و دڵداری خێڵ ئەکا\nملوانکەی بەرسنگی زۆرترن لەدوێنێ\nماچکەری خاڵی سەر تەوێڵی.. تاکوو بێ\nلە ڕیزی چڕتردا\nئەڕۆن و ئەچنە پێش\nبۆ ئەوەی خوێن بەن و، \nماچێکیان بەر کەوێ\n- وچان -\nتا دوێنێ وا ئەڕۆی.. ئاسایی ژیانی دێی خەزان\n\nوا ئەمڕۆش ھەواڵێ وەک بوومەلەرزەیەک\nئەم گوندەی لەبەر یەک ھەڵتەکان\nھەواڵێ.. دەروونی خەڵکی دێی\nلە بنج و بێخەوە.. ڕاچەنان..\n- تاریکی -\n«شانۆ ڕووناک ئەکرێتەوە، دیمەن ناو ئاواییە، پیرۆت بەپڕتاو و شپرزەییەکی زۆرەوە خۆی ئەکا بەناو گوندا و، ھاوار ئەکات». \nپیرۆت: \nھۆ.. ھۆ.. ھۆ.. ئاوایی\n\nھۆ کوێخا.. مام وسوو\nپیا بگەن.. پیا بگەن\nزوو.. زوو.. زوو\n«لەبەر خۆیەوە و بە دەنگێکی نزمی پڕ لە داخ و گریاناوی». \nستەمە.. ستەمە و جەخاریش\n\nچۆن وا بوو؟ ! سەرەتای زستانێ دیاری دا\nئەو دڵەی گوڵێکی تیا ڕوابێ\nبەبێ ئەو ناتوانێ ھەڵبکا\nستەمە و.. نازانم چۆن چۆنی گەیشتە\nئەو جێیە؟ ! نازانم.. نازانم\n- وچان -\nگەلێ جار.. چاوی ئەو.. مەڕانەم بینیوە\n\nکە چەقۆ ئەبینن، قەت بە قەد\nچاوی ئەم.. کڵپەم وا تیا نەدین\nخوایە گیان.. قودرەتت.. بخە کار.. قودرەتت\nناتوانێ.. ناتوانێ.. ناتوانێ\n- وچان، ھاوار ئەکاتەوە -\nھۆ کوێخا.. مام وسوو\n\nھۆ سوارە.. وان لە کوێ\nوان لە کوێ؟ ! \n«کوێخا و مام وسوو کۆمەڵە خەڵکێ بەپەلە دێن و ئەگەنە لای»\nکوێخا: \n«بەپەشۆکاوییەوە»\nخێرە.. خێر! چی بووە؟ ! چی بووە؟ ! \n\nچی ڕوویدا؟ ! \nمام وسوو: \n«بەشپرزەییەکی زۆرەوە»\nخوا ھاوار.. خێر بێ خێر.. چی بووە\nپیرۆت: \n«بەنائومێدییەوە»\nچی نەبێ! \nوسوو: \nبۆ.. بۆ؟ ! \nپیرۆت: \nفریای کەوین.. فریای ئاسکە موبارەک\n\nفریای کەوین.. فریا..\nھەموویان بە یەک دەنگ: \nبۆچی.. بۆ؟ ! \nپیرۆت: \nوا لەسەر ترۆپکی ڕەوەزدا\n\nعاسییە و.. گیر.. گیری خواردووە\nئەی گوێتان لەباڕە و ناڵینی ئەو نییە؟ ! \nچۆن گوێتان لێ نییە؟ ! \nکوێخا: \nترۆپکی کام ڕەوەز؟ ! \n\nکام ڕەوەز؟ ! \nپیرۆت: \nترۆپکی ڕەوەزی قەلەڕەش\n\nھەموویان بە یەک دەنگ: \nترۆپکی ڕەوەزی قەلەڕەش\n«کۆمەڵە خەڵکەکە بڵاو ئەبنەوە بۆ ھەواڵ گەیاندن»\nوسوو: \nدەک کوێر بم! لەویانە؟ ! \n\nلە ھەر جێ گیربوایە و، \nترۆپکی ڕەوەزی قەلەڕەش نەبووایە، \nھەر ئەوێ نەبووایە\nکوێخا: \nھەر ئەوێ نەبووایە\n\nقسەی ھەر لێ ئەکرا\nھەوڵێکی بۆ ئەدرا..\nھەر ئەوێ نەبووایە\nپیرۆت: \nستەمە.. ستەمە و جەخاریش\n\nدوور بە دوور ھەتاکوو درەنگان\nھەر چاوم تێ بڕی و نیزام کرد\nباڕژنی بەرد ئەکا بە ئاو و\nچاوانی بوونەتە دوو کڵپە ئەسووتێن\nئا.. ئا.. ئا.. ئەسووتێن\nلە تاوا خەریکە باڵ بگرێ\nبەڵام چۆن باڵ ئەگرێ.. بێ باڵە.. بێ باڵە\nوسوو: \nدەک کوێر بم بەتەنیا باڵندە\n\nئەتوانێ لەو جێیە قوتار بێ\nبەتەنیا باڵندە.. ئەی داخی گرانم\nکوێخا: \n«بێ بایەخانە و بە ساردییەکەوە»\nپێش سێ ساڵ بزنێکم ڕێی کەوتە\n\nھەمان شوێن.. ڕەوەزی قەلەڕەش\nپیرۆت: \n«قسەکەی پێ ئەبڕێ»\nئێ.. ئێ.. ئەی.. ئەنجامی.. ئەی دوایی؟ ! \nکوێخا: \nچی ئەکەیت؟ دەسەڵات کە نەبێ\n\nھەڵدێرە و بۆ خەرەند کەوتە خوار\nپیرۆت: \nستەمە.. ستەمە.. مام وسوو\n\nبەڵام ئەم ئاسکە و ئاسکە موبارەک\nئەم بەڵا لادەری گشت دێیە\nوسوو: \nئەو نەبێ.. ئاوایی چۆن بژی؟ ! \nکوێخا: \nتۆ نەتوت.. چۆنت دی؟ \n\nچۆن زانیت؟ ! \nپیرۆت: \nچۆن زانیم؟ ! من لەپاڵ گابەردە شینەدا\n\nکە دوایین بژوێنی ئەمساڵە\nترووشکەم کردبوو، ڕانەمەڕ لەو لاوە\nلەوەڕگەی.. بۆ خۆش بوو مڕ بووبوون\nلە ناکاو.. باڕژنی ئاسکەکە.. ھاتە گوێم\nداچڵەکیم..\nباڕژنێ.. لەباڕەی جارانی نەئەچوو\nباڕژنێ.. لە قیژە و زریکەی ژن ئەچوو\nکە چووم و دوور بە دوور سەیرم کرد\nزانیم چی قەوماوە.. مامەوە.. مامەوە\nبێھوودە.. ئەویش ھەر زریکەی لێ ئەدا\n«سوارە بە شڵەژاوییەوە دێتە ژوورەوە»\nسوارە: \nداخ.. داخ.. داخ\n\nچۆن ڕاستە؟ ! ترۆپکی ڕەوەزی قەلەڕەش؟ ! \nلە کوێی تر گیربوایە و ھەر ئەوێ نەبووایە\nھەواڵی وەھا شووم قەت خەزان بیستوێتی؟ ! \nکوێخا: \nئەو وەھای لە چارە نووسراوە\n\nدەسەڵات کە نەبوو..\nوسوو: \n«قسەکەی پێ ئەبڕێ»\nئەو نەبێ چۆن بژین\n\nبیناییم خەریکە لێڵ ئەبێ\nبەر پێی خۆم نابینم\nمەرگی خۆم ئەوێت و، \nمەرگی ئەو نەبینم! \nسوارە: \n«وەک شتێکی بیر بکەوێتەوە»\nبۆ لێرە ئەبڵەق بووین؟ \n\nبا بچین بیبینین\nبا بچین بزانین\nکوێخا: \nئارەزووی خۆتانە! \nوسوو: \nنەء.. ئەچین\nپیرۆت: \nئا.. سوارە ڕاست ئەکات\n\nبا بڕۆین.. با بڕۆین\nبیبینین. \n- ئەچنە دەرەوە، تاریکی -\n«ڕووناکی، حیکایەتخوان دێتەوە سەر شانۆ»\nحیکایەتخوان: \nبینیتان و گوێتان لێ بوو\n\nھەواڵەکە نەک وەک بەردێ\nوەک کەندەڵانێ بڕوخێ و، \nبکەوێتە.. گۆمی ناخی خەزانەوە\nئاوەھا بوو..\nکارەساتی ئەم ھەواڵە..\nماڵ بە ماڵی ناو خەزانی\nھەژان و، دێ\nدایگرت.. تەمێ\n- وچان -\nبۆ ئەوەی بزانن.. ترۆپکی ڕەوەزی قەلەڕەش\n\nچەند تووشە و.. کام ترسی چارەنووس\nچاوەڕێی ئاسکی پیرۆزی.. گیرخواردووی.. ئەوێیە\nکارەسات.. چەند گەورە و دژوارە\nبا گوێمان لە قسەی پیرترین مرۆڤی خەزان بێ\nچی ئەڵێ.. چۆن ئەدوێ دەربارەی\nئەو خەم و ئازارە\n- ئەڕوات، تاریکی -\n«شانۆ ڕووناک ئەبێتەوە، جێگە ژوورێکی گوندی ئەو سەردەمەیە، - باپیر - ە کە پیرە مێردێکی ئێجگار بەساڵاچووە لەگەڵ ھەردوو کوڕەزاکەیدا دانیشتوون، خەمبارن»\nمەمەند، مناڵی یەکەم: \nباپیرە.. تۆ دیوتە؟ تۆ چوویتە\n\nسەر لووتکەی ڕەوەزی قەلەڕەش؟ ! \nباپیر: \nمەمەند.. باوکەکەم\n\nدوور بە دوور.. من دیوومە\nبەڵام چون..\nکوڕەکەم.. ھیچ کەسێ ناتوانێ بچێتە سەر لووتکەی\nزۆر گران.. بشگەنە.. نزیکی\nترۆپکی ڕەوەزی قەلەڕەش\nھەر باڵدار ئەتوانێ ھەر باڵدار..\nزۆراب، مناڵی دووەم: \n«قسەکەی پێ ئەبڕێ»\nباپیرە.. ئەی ئاسکە موبارەک\n\nچۆن چووە؟ ! \nباپیر: \nزۆرابە.. کوڕەکەم\n\nباڵندە.. ئەچێت و دێشتەوە\nھاتنەوە.. گرنگە.. ھاتنەوە\nبەرانە کێوییەکان.. ئاسکەکان\nکام ڕێگە باریکە پیا ئەڕۆن\nئەتوانن بگەنە سەر ھەموو ترۆپکێ\nبەڵام.. کە..\n«کۆکەیەک ئەیگرێ»\nمەمەند: \nباپیرە.. بەڵام چی؟ ! \nباپیر: \nبەرخەکەم.. مەمەند گیان\n\nڕەوەزیش تا ڕەوەز کەوتووە\nترۆپکی ڕەوەزی وا ھەیە\nوەک سەری قەلەڕەش\nئەیگەنێ.. بەڵام بۆ ھاتنەوە\nناتوانن بێنەوە\nگیر ئەخۆن وەک ئاسکە موبارەک\nگیر ئەخۆن.. داخەکەم. \nزۆراب: \nئاخر بۆ باپیرە؟ ! \nباپیر: \nکوڕەکەم. باوکەکەم، لەم سەریان\n\nکە ئەچن بە قەدەر یەک جێ سم\nڕێ ھەیە پیا ئەڕۆن\n- حاڵی بووی بەرخەکەم -\nلەو سەریان گەر ڕەوەز تەواو بوو\nبواری تیا نەما وەرچەرخێن، بسووڕێن\nئەوساکە.. گیر ئەخۆن\nوەرچەرخان.. بۆ جێ سم.. لەو سەریان\nئەی نابێ ھیچ نەبێ لە سمێک\nبواری زیاتر بات، ھەتاکوو بسووڕێ و بێشتەوە\nوا نییە باوکەکەم؟ ! \nمەمەند: \nباپیرە.. دوای ئەوەی\n\nنەیتوانی وەرچەرخێ\nدوای ئەوە؟ ! \nباپیر: \nدوای ئەوە لە ھەڵدێرەوە بۆ خوارێ\n\nبۆ خەرەند\nھەتا چاو بیبینێ قووڵ قووڵ و تاریکە\nبیرێکە.. لەنێوان دوو شاخا\nگەر بڕۆن ئەکەونە خوارەوە! \nوەرچەرخێن.. دیسان ھەر\nئەکەونە خوارەوە! \nزۆراب: \nئەی چی بکەن؟ ! باپیرە\n\nئەی چی بکەن؟ ! \nباپیر: \nلە جێگەی خۆیاندا.. ئەوەستن.. نابزوێن\n\nتەنیا ھەر باڕەباڕ ئەکەن و ھیچی تر\nحاڵی بوون؟ ! \nمەمەند: \nحاڵی بووین.. باپیرە.. حاڵی بووین\n\nبەڵام بۆ باپیرە ئەچنە سەر\nلووتکەی وا..\nھەموو جار ھەر ئەچن؟ ! \nزۆراب: \nلەبەرچی باپیرە؟ ! خۆ ئاسکە موبارەک\n\nلەوەو پێش نەچۆتە شوێنێکی وا عاسی\nئەی ئێستە بۆ چووە؟ ! \nباپیر: \nباوانم، ھەموو جار ھەر ناچن\n\nتووش ئەبن.. تووش ئەبن\nھەردووکیان بەیەک دەنگ: \nلەبەر چی؟ \nباپیر: \nکە کاتێ پایزان\n\nدار و بار ڕووت ئەبن\nبەردی شاخ و داخ\nئەکەونە بەر چاوان سەر تا بن\nپەرژینی سروشتی حەشار و لانەکان\nبە جارێ ئەوەرێن\nجانەوەر.. دەعباکان.. زۆر ئەبن\nبۆ نێچیر ئەگەڕێن\nئەو کاتە کە ئاسکێ کەوتە بەر\nتەماشای دڕندە\nدڕندە بۆی ئەچێ و ئەو ھەڵدێ\nناچارە و ھەر ھەڵدێ\nئەوساکە لە تاوا ڕێیەکی وا ئەگرێ\nکە تا سەر دڕندە نەتوانێ\nدووی کەوێ. \nحاڵی بوون؟ \n- وچان -\nمەمەند: \nئەی باشە باپیرە لە ترسا\n\nوا ئەدا لە باڕژن\nئەترسێ؟ \nباپیر: \nئا کوڕم ئەترسێ و ھاوارمان بۆ دێنێ\nزۆراب: \nچی ئەڵێ؟ \nباپیر: \nبانگ ئەکا\n\nلەم جێیەم قوتار کەن\nلەم جێیە خەڵکینە. \n- وچان، تاریکی -\n«شانۆ ڕووناک ئەبێتەوە، شوێن ناو ئاواییە، کوێخا و مام سوو و پیرۆت و سوارە ھەموویان بەکۆمەڵ دەگەڕێنەوە و ئەمجارەیان پیرباڵیشیان لەگەڵە»\nسوارە: \nھەر ئەبێ دڕندە.. سا ئیتر چۆن بووە\n\nدیارە ھەر.. ویستوێتی.. کە بیخوا\nبەم دەردەی بردووە\nجا ئیتر گیانی خۆی لێ بۆتە تەوقێک و، \nخستوێتییە سەر ڕەوەز\nئاخ ئاسکە موبارەک\nداخی تۆ چەند گەورە و گرانە\nکوێخا: \n«بە سارد و سڕییەوە»\nقودرەتی تەنیا خوا ئەتوانێ\n\nئەو ئاسکە قوتار کا\nئەگینا مەحاڵە.. بینیتان لە کوێیە! \nپیرۆت: \nکە باڕژن لێ ئەدا.. وەختە من\n\nلە جێی خۆم گڕ بگرم\nڕوانیتان چاوی چۆن بڕیبووە نێو چاومان\nلە تاوا.. زمانی گرتووە\nپیرباڵ: \nچۆن سەری.. ئاوەھا.. لێ تێک چوو؟ ! \n\nپرسێکە وەک چەقۆ\nچەقیوە لە دڵم\nوسوو: \nمام پیرباڵ.. تۆ دنیادیدەیت و ئەزانی\n\nکە دەعبای ئەم وەختە چەند برسین\nچەند دڕبن.. ھێندەی تر.. دڕئەبن\nنەجێگەی لەوەڕە و.. نەجێگەی ھیچ شتێ\nبەتەنیا ھەر جێگەی ترس و بیم\nناچاری و بێکەسی.. پیرباڵ گیان\nسوارە: \nڕۆژێکە ئێجگار شووم\n\nئاخ خۆزگە کوێرێتیم ئەبینی و\nنەمدیایە ئەم وەختە\nنەمدیایە کە ئاسکە موبارەک\nوای لێ دێ\nنەتوانێ ببزوێ\nکوێخا: \n«بە گومانەوە»\nمام وسوو.. ھەر ئەبێ دڕندە\n\nبەم دەردەی بردبێ؟ ! \nوسوو: \nقسەی سەیر\n\nچ ملە و ڕێگەیەک.. تەنانەت ھیچ بەردێ\nنییە ئەو شارەزای نەبووبێ..\nقسەی وا.. ھەر نەکرێ باشترە\nپیرۆت: \nبزنەکان ئەزانن ڕێی ڕەوەز، \n\nکامەیە و نایگرن..\nئەی چۆن.. چۆن ئاسکە موبارەک\nئەیگرێ..\nئەو کاتە قسەی وا ڕاست ئەبوو\nبە چیا نوێ بووایە و.. ئەو کاتە ئەمان وت\nڕەنگ وایە..\nکە سەری لە ڕێگە دەرکردن شێوابێ\nسوارە: \nکارەکە ھەر کاری دەعبایە و ھیچی تر\n\nئێستاکەش بە ئێمە چی ئەکرێ؟ ! \nوسوو: \nئەزانن.. ھەمووتان.. ئەزانن\n\nکە ئاسکە موبارەک دێرینە و، \nدەمێکە لە سای ئەوەوە..\nخەڵک و خوای ئەم دێیە\nھەر خێریان بەسەرا باریوە\nلە چاوی ئەوەوە.. دەروونیان بە خەڵکی\nدوای خەزان ناسیووە\nکێ ھەیە نکوولیی لێ بکا؟ \nپیرباڵ: \nکێ ھەیە؟ ! ئاشکرا\n\nوەکوو خۆر.. شتێکە لەبەرچاو\nپیرۆت: \nکە ئاسکە موبارەک.. دڵتەنگ بوو\n\nدێکەمان دڵتەنگە\nتەنگانەی کە تووش ھات\nتەنگانە ئەبینین\nکوێخا: \nشتەکە ھەر لە دەس خوادایە\n\nبە ئێمە چی ئەکرێ! \nوسوو: \nکارەسات ئەوەیە.. کە ئاسکە موبارەک\n\nنەمێنێ ھیچ شتێ نامێنێ\nئەو تەنیا یەکێکە و.. قەت نابێ بە دوو\nلەدوای ئەو خەزان و ئەم خەڵکە\nوەک نەبن وەھایە\nھەر تەنیا بار کردن ئەمێنێ و ھیچی تر\nبار کردن.. لە خەزان\nیان.. شەیتان داڵدەدان\nپیرباڵ: \nمەلای دێ.. ئەڵێ چی! \n\nدیار نەبوو.. نایبینم\nکوێخا: \nلە لای بووم.. کەوتووە و نەخۆشە\n\nئەفەرموێ.. شتەکە ھەر لە دەس خوادایە\nلێ گەڕێن باشترە! \nپیرۆت: \nچۆن چۆنی لێی گەڕێین؟ ! \nوسوو: \nھەر تەنیا بار کردن ئەمێنێ و ھیچی تر\nپیرۆت: \nئەی چی بکەین؟ ! \nسوارە: \nئەی ھەر وا.. بوەستین ھیچ نەکەین\n\nباڕژنی نابیسن\nوا کێوی کرد بەئاو\nکوێخا: \nچی ئەکەیت؟ ! ئەتەوێ چی بکەیت\n\nباڵ ئەگری یان ئەفڕی! \nپیرۆت: \nشتێ بێ ھەر شتێ کە بکرێ\nپیرباڵ: \nھیچ ئەکرێ؟ ! \nوسوو: \nچۆن ناکرێ! \n\nوا بارە و ھاتووە و لەم ڕۆژە\nتەنگانەی تاریکتر کوا بووە\nئێستاکەش ھەمووتان وا لێرەن\nزانیمان کە ئاسکە موبارەک عاسییە، \nترۆپکی ڕەوەزی قەلەڕەش جێیەتی\nزانیشمان ھەر ئەبێ دڕندە\nبەم دەردەی بردبێ\nبەڵام ئەی نەجووڵێین! \nکوێخا: \nمام وسوو.. لە ڕێی خوا بەرەو کوێ\n\nئەجوڵێی.. باڵندە ئەگاتە ئەو جێیە\nباڵندەی؟ ! \nچی ئەکەی چار نییە\nپیرۆت: \nبمرم و نەبینم بار ئەکەم لە خەزان\n\nئەو مەرگە و.. نەک ڕۆشتن\nپیرباڵ: \nبار کردن.. ستەمە\nوسوو: \nزۆر ڕاستە..\n\nھەموو شت لە دەستی خوادایە\nبەڵام خواش تا ئیستە\nدڵتەنگە\nکە ئاسکە موبارەک عاسییە\nتا ئەویش دڵتەنگە\n- وچان -\n(-باپیر-ی خەمە)شم بینیوە..\n\nپرس و ڕام بەویش کرد\nئەویش ھەر تاووتووی بە کێشەی گران کرد\nگوێ بگرن: \nدڵنیام کەس نییە.. بگاتە ترۆپکی ڕەوەزی قەلەڕەش\nگوێ بگرن، شاخەوان، چاونەترس\nئەوانەی کە ڕۆحیان ئەخەنە ناو مشت و سەر دەستیان\nئەتوانن بە قۆناغ.. دوای ئەوەی قولاپە\nلە کاڵە و پێتاوی تایبەتی گیر ئەکەن\nدوای ئەوەی کە دەستیان\nبە ئەڵقەی گوریس بۆ ھاویشتن ڕام ئەکەن\nسووک سووکە ئەتوانن بچنە پێش\nبگەنە نزیکی\nلەوێوە ئەڵقەکە بھاون بیخەنە ناو ملی\nئەو شوێنەی من ئەیڵێم شاخەوان بیگاتێ\nگەر بگات.. ھەر گوریس ھاوێژێ دوورە لێی\nئەمەشیان ھەر وەھا ئاسان و سووک نییە..\nگرانە و زۆر گران\n- وچان -\n«ھەموو مات ئەبن»\nکوێخا: \nلە ڕێی خوا.. مام وسوو.. چی ئەڵێی\n\nبۆ خەڵک بە کوشت چێ\nئەمەی تۆ باست کرد لە وزەی کێدایە\nھەر پێیەک بترازێ\nمەرگە.. مەرگ\nکێئەوەی پێ ئەکرێ\nئەم خەتەی تۆ کێشات\nمەگەر شێت ڕووی تێ کات\nیان ئەوەی بە دەوری مردندا گڕ ئەخوات\nوسوو: \nئا.. کوێخا، ئا.. ئەبێ.. بۆ ئاسکە موبارەک\n\nئەوانە بێنە پێش\nبە دەوری مردندا گڕ ئەخۆن\nپیرباڵ: \nئەمەشیان.. ستەمە\nپیرۆت: \nستەمە.. بەڵام ئەی نازانن\n\nکە ژیان دوای ئاسک\nئەویشیان مردنە. \nسوارە: \nبە ڕاستی مردنە\nپیرباڵ: \nمام وسوو.. ئەو پیاوە لە کوێوە بھێنین\n\nبۆ ئەوەی ئەمەی تۆ ئەفەرمووی\nبیکات و ھەناسەی ڕەحەتی ھەڵکێشین\nوسوو: \nکەس نایە.. پیرباڵ گیان.. کەس نایە\n\nئەو.. پیاوە ھەر ئێمەین\nکردمان وا ئەیکەین و نەشمانکرد\nچاوەڕێی کەس مەکەن\nکەس نایە\n- وچان، لەسەر قسەکردن بەردەوامە -\nمەگەڕێن بۆ ڕێی تر..\n\nڕێگەکە تەنیا ھەر یەک ڕێیە\nجێگەکەش یەک جێیە\nوا ئێمە لێرەین و ئەویشە لەوێیە\nنە ئێمە باڵ ئەگرین.. نە ئەویش\nھەتا زووش بە فریای بکەوین\nدرەنگە.. چی ئەڵێن؟ \n- وچان -\n«ھەموو بێدەنگ ئەبن، لەم کاتەدا، یەکێک خۆی ئەکا بە ژووردا و ڕوو ئەکاتە ھەموویان»\nوا دیارە ئاگاتان لێ نییە\n\nپێش تۆزێ\nمەلای دێ\nئێوە خۆش. \n«ھەموو تەماشای یەکتری ئەکەن، تاریکی»."}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "ئاسک", "poem_title": "تابلۆی پێنجەم", "poem_description": "", "poem_text": "«ڕووناکی، حیکایەتخوان دێتەوە سەر شانۆ». \nحیکایەتخوان: \nھەواڵی مردنی مەلای دێ\n\nخەمێ بوو..\nھەر زۆر زوو\nلە خەمە گەورەکەی ئاسکدا\nتوایەوە و ونیش بوو\nخەڵکی دێ کێشەی ناو دەرامەت\nخۆیانیان بیر چۆوە\nکەم و زۆر ئاڵان لە: \nپەژارەی ئەمڕۆوە\nکەوتنە ناو گێژەنی ڕووباری سەرکێش و\nکارەسات خستنیە بەردەمی مەترسیی\nبەسەرھات. \nبۆ ئاسک نەجات دان\nتەنیا ڕێی شک بردوو\nئەو ڕێگە تووشەیە، دیاریی کرد مام وسوو\nچۆن ڕێیەک؟ ! لەھەموو بستێکا\nمەرگ وەک پاسەوان\nوەستاوە و چاوەڕێی نێچیرە بۆ قووت دان\nوا ئیستەش کوڕە شوان\nلەنێوان دوو دەمی بەرداشدا\nبۆ ئاسک و بۆ خاوەر\nزامێکە فوارەی خوێن ھەڵئەدا\n«ئەڕوات»\n«ڕووناکی، قەدپاڵی چیایە، کوڕە شوان تەنیایە و شپرزەیی بە ڕوخسار و ھەموو بزووتنەوەیەکیەوە دیارە، بیر ئەکاتەوە و پەشێوە، کۆمەڵێ مناڵی گوندیش دێن و ئەم گۆرانییەی بۆ ئەڵێن، ئەویش وەک لەناو ئەو وڕی و کاسێتی و شپرزەییەی خۆیدا ئەم دیمەنە وەک خەوێ ببینێ وەھایە». \nکۆرسی کوڕ و کچی مناڵان: \nھۆ پیرۆت ئەی شوانەی بەرچاو ڕوون\n\nوا چیا بەرد بەرد و دار داری، \nھاواری تۆ ئەکا. \nوا نیگای ھەژاران وەک تەیری ھەڵکورماو، \nتەماشای تۆ ئەکەن. \nبەیتی دڵ بە بازوو و جەرگی\nنەترسا ھەڵئەدەن\nکچێکیان: \nکچانی سەر کانییە لێڵەکەی ئیستای دێ\n\nئاوێنە و شانەیان\nخستۆتە کەنار و ژاکاوە بریقەی\nئەو قژە ڕەشەیان\nکوڕێکیان: \nجێ ژوان گوارەی گوێ و\n\nموستیلەی ناو پەنجەی\nیارانی تیا وەری\nجرجەکان بەکۆمەڵ خاکی سەر\nگڵکۆیان ھەڵدڕی\nھەموویان: \nھۆ پیرۆت ئەی شوانەی دەروون پاک\n\nئاسکەکەی سەر چیا\nپێش ھەموو عەشقێک تۆی ناسی و\nوا ئێستە ئەو بانگی تۆ ئەکا\nھۆ پیرۆت مناڵان دیلانێی\nجۆلانەی ناو لقی\nدار گوێزیان لێت ئەوێ\nھۆ پیرۆت مناڵان ئاسکەکەی\nئازیزی خەزانیان لێت ئەوێ\nکچێکیان: \nکچانی دێ ئەڵێن: \n\nبەھارێ بێتەوە لەگەڵ کوڕ\nناچینە ڕێواسان\nھەتاکوو نەزانین وا پیرۆت\nئاسکەکەی داگرت و خستیە سەر: \nنەڕەی شان\nکوڕێکیان: \nباپیرەی دەس لەرزیو\n\nسنگ لەسەر گۆچانی\nبە ھەر حاڵ ڕاوەستاو\nئەڵێ: کەی کوڕە شوان ئەڕوات و\nپێش مردن بیبینم بە دوو چاو\nھەموویان: \nھۆ پیرۆت ئەی کوڕی بەفر و با\n\nدڵداری کارێز و، مانگی ئاڵ\nلە سینەی دایکانا کەی مژدە ئەڕوێنی\nتا بمرێ دڕک و داڵ\nھۆ پیرۆت ئەی شوانەی عاشق و\nبەرچاو ڕوون\nوا چیا بەرد بەرد و\nدار داری\nھاواری ئەوینی تۆ ئەکا\n«ئەچنە دەرەوە»\nپیرۆت: \n«وڕ و کاس و ماندووە، داھێزراوانە ھەڵئەستێتە سەر پێ، بەپەشۆکاویەوە»\nئاخ خاوەر چاوانت ئاخ خاوەر\n\nئاخ ئاسک چاوانت ئاخ ئاسک\n«بێ دەنگ ئەبێ، ئەم دەنگانەی دێتە گوێ»\nدەنگی یەکەم: \nگێژەنی مردنە.. ڕاپێچت ئەکات و\n\nبەرەو بن..\nلەمیاندا ھاتنەوە ھەر نییە\nخۆ ڕوانیت لە کوێیە! \nترۆپکێ ھەر باڵدار ئەیگاتێ و دێشتەوە\nوەکوو قەل قەلەڕەش\nناوی خۆی وا بەسەر خۆیەوە\nبە قسەی مام وسوو مەکەوە داوەوە\nئەو فێرە ھەر تەڵە دابنێ\nئاسکێکە بوو نەبوو بە تۆ چی؟ ! \nئەی خاوەر لە بیرت چۆتەوە ئەی خاوەر\nئەی ڕەنجی تا ئیستەت؟ \nئازاری شوانکاریت لە بیرت چۆتەوە؟ ! \nچەند ساڵێ ئارام و.. خاوەر ھەر.. بۆ خۆتە\nبیھێنە پێش چاوت ئەو سنگ و\nئەو مەمک و گەردنە\nبیھێنە پێش چاوت ئەو ڕان و\nئەو پووزە گۆشتنە..\nئەو لێوە گەرمانە.. مژینی دوو بە دوو\nکە ئاگر بەر ئەدەن\nلە پووشوی ئارەزوو. \nئەی ماچی لاملی سپی و سۆڵ، \nژێر چەنەی خرپنی. \nچی ھەیە بگاتە ئەو تامەی ئەداتێ\nلە باوەش گرتنی. \nبەڵێنە و کوێخا قەت.. بەڵێنی ناشکێنێ\nواز لە تۆ چۆن دێنێ! \nڕێگەکەت ھەر ڕێگەی نەھاتە\nڕێیەکە ھەر بەحاڵ\nپێت لەسەر بترازێ\nئەزانی چیت لێ دێ؟ ! \nخۆ تۆزی بەرەودوای کاروانت بینیوە\nئەبیتە ئەو تۆزە و با ئەتبا.. با.. با.. با\nبیزانە\nپیرۆت: \n«بەشپرزەییەوە»\nئەزانم.. ئەزانم.. ئەزانم\n\nئاخ خاوەر چاوانت ئاخ خاوەر\nئاخ ئاسک چاوانت، ئاخ ئاسک\nلەنێوان شەپۆلی دوو چاوی ئێوەدا\nوەک پووش و پەڵاشی\nئیستەکەی سەر چەمم\n- وچان -\nدەنگی دووەم: \nلە چاوی خاوەردا\n\nبەتەنیا کوڕە شوان ئەسووتێ\nلە چاوی ئاسکدا\nخاوەر و شوانیش و ھەموو دێ، \nھۆ پیرۆت کە ئاسک نەمێنێ\nتۆ و خاوەر\nلە کوێدا دایئەنێن دڵداری و\nسەودای سەر؟ ! \nکە ئاسک ھەڵدێررا بۆ خەرەند\nچۆن پەنجە\nئەتوانێ شمشاڵت بۆ بگرێ و\nکڵاوت چۆن قنجە؟ ! \nدەنگی یەکەم: \nتۆز قاڵێ پێت لەسەر، \n\nملەی بەرز.. بترازێ\nھۆ پیرۆت ئەزانی\nئەزانی چیت لێ دێ؟ ! \nدەنگی دووەم: \nئەزانی.. ھۆ پیرۆت\n\nئەزانی دوای ئاسک\nتەنانەت ژیانیش نامێنێ\nبۆ بنچک! \n- وچان -\nپیرۆت: \nئاخ ئاسک چاوانت ئاخ ئاسک\n\nئاخ خاوەر چاوانت ئاخ خاوەر!!\n- وچان -\nدەنگی یەکەم: \nئەڵێی چی؟ ! نەھێڵی\n\nمام وسوو.. تەڵەکەی\nلە دڵتا بتەقێ\nپێت ئەڵێم ھۆ شوانە\nقەت نەکەی\nبەو فێڵە بڕوا کەی! \nدەنگی دووەم: \nئەو کاتە چاوانت ڕۆشنە و\n\nبێ گێژاو ناو سەرت\nکە ئاسک دابگری و\nبیخەیتە باوەشی خاوەرت\nدەنگی یەکەم: \nھەر بەحاڵ پێت لەسەر پلەی خز بترازێ\nدەنگی دووەم: \nلە چاوی ئاسکدا خاوەر و شوانیش و ھەموو دێ\nدەنگی یەکەم: \nھەر بەحاڵ پێت لەسەر پلەی خز..\nدەنگی دووەم: \nلە چاوی ئاسکدا خاوەر و شوانیش و…\nدەنگی یەکەم: \nھەر بەحاڵ پێت لەسەر…\nدەنگی دووەم: \nلە چاوی ئاسکدا…\nدەنگی یەکەم: \nھەر بەحاڵ…\nدەنگی دووەم: \nلە چاوی…\n- وچان -\n«پیرۆت لە پۆپەی ھەڵچوون و پەشۆکاوی و شپرزەییدایە، دەنگەکان وایان لێکردووە، خستوویانەتە گێژاوی زۆرانبازییەکی دەروونیی گران و دژوارەوە». \nپیرۆت: \n«کاسە و لەبەر خۆیەوە»\nھەر بەحاڵ پێت لەسەر پلەی خز بترازێ\n- وچان -\n«لەم کاتەدا سوارە دێتە ژوورەوە و لەپشت پیرۆتەوە ئەوەستێ»\nپیرۆت: \n«ھەر لەبەر خۆیەوە»\nلە چاوی خاوەردا…\n\nبەتەنیا کوڕە شوان ئەسووتێ\nلە چاوی ئاسکدا\nخاوەر و شوانیش و ھەموو دێ\n- وچان -\nسوارە: \nئەوە چیتە پیرۆت گیان! \nپیرۆت: \n«لە دەنگی سوارە دائەچڵەکێ و ڕووی تێ ئەکا و وەک بەو بڵێ». \nکە ئاسک ھەڵدێررا بۆ خەرەند\n\nچۆن پەنجە، \nئەتوانێ شمشاڵت بۆ بگرێ و، \nکڵاوت چۆن قنجە؟ ! \nسوارە: \nئەڵێی چی؟ ! \n\nچیتە پیرۆت؟ \nپیرۆت: \n«بەدڵنیایی و بڕواوە»\nسوارە گیان من ئەڕۆم\n\nناتوانم دانیشم و ئاسکی دێ\nئاوەھا عاسی بێ و\nلە زامی دێرینما باڕەی بێ\n- ئەچنە دەرەوە، تاریکی -\n«ڕووناکی، کۆرس دێتەوە سەر شانۆ»\nکۆرس: \nکوڕە شوان\n\nپیرۆتی شارەزای یەک بە یەک\nبن دار و بن بەردی سەر چیا\nبەرەو ڕووی ھەڵەمووت\nکەوتە ڕێ و\nگوریسی لە ناوقەد شەتەک دا\nگەرداوی دوودڵی لە سەریا نیشتەوە و\nساماڵی سەوداکەی\nپرشنگی ڕژانە شەبەقی ڕێی ئاڵی\nتاک لەناو کۆرسەوە: \nئەوینی خاوەریش لە گیانیا\n\nوەک چرای بەر ھەنگاو\nئەڕۆشت و لە کۆچی مەترسی و\nسامداریا داگیرساو. \nکۆرس: \nئەڕوات و ئەزانێ کە ڕەنگە\n\nدوا جار بێ خاوەری ببینێ\nئەڕوات و ئەزانێ\nکە ڕەنگە دوا جار بێ\nچاوانی ببینێ. \nتاک لە ناو کۆرسەوە: \nکوڕە شوان چۆن بانگی\n\nمناڵان کپ ئەکا و\nلە دڵیا بێ وەرام ئەینێژێ\nئەو ئارام چۆن ئەگرێ\nببینێ وا تەوری\n«کوێخا»ی ڕق\nداربەڕووی چیاکەی ئەکوژێ\nکۆرس: \nچۆن ئەگات؟ ! چی ئەکات؟ ! \n\nئەی خاوەر؟ ! \nچوونە سەر، ھاتنە خوار؟ \nلە دێدا.. ڕۆشتنی کوڕە شوان\nبوو بە ویرد لەسەر زار\n- تاریکی -\n«ھەر دوابەدوای چوونە دەرەوەی کۆرسی سەرەکی، ئەم دیمەنانە یەک لە دوای یەک و بێ ڕەوینەوە نیشان ئەدرێن»\nدیمەنی یەکەم: \n«جێگە سەرە ڕێی کاروانە»\nحەمەی قەتارچی: \n«بانگی ڕێبوارێ ئەکات»\nھۆ برا.. ھۆ برا.. بێ زەحمەت\n\nتۆ مەڕۆ.. پرسیارێ! \nڕێبوارەکە: \n«دوای ئەوەی ئەگاتە لای»\nفەرموو.. کاکە.. فەرموو\nحەمەی قەتارچی: \nکاکە گیان.. لە کوێوە ھاتوویت و\n\nبەرەو کوێ؟ ! \nڕێبوار: \nلە گوندی خەزان و چیاوە.. ھاتووم و\n\nبەرەو شار مل ئەنێم\nبرا.. بۆ؟ ! \nحەمە: \nتکایە.. ھەواڵی خەزانمان پێ ناڵێی\n\nمانگێکە لێی دوورین\nوەک ئەڵێن شێواوە..\nنازانین.. ڕاستە.. یان؟ ! \nڕێبوار: \nتا بڵێی شێواوە.. ئەوەتا نامبینی\n\nئەمەوێ لە گێچەڵ قوتار بم\nحەمە: \nچاک ئەکەی! \n\nکە واتە دەنگوباس..\nوەک چۆنم بیستبوو.. وەھایە\nئەی باشە کوێخا ھەر: \nلەوێیە؟ ! \nڕێبوار: \nتا ئیستە لەوێیە\n\nئەگەر چی دڵنیام.. بار ئەکا! \nحەمە: \nماڵ زۆرن.. کۆچ بکەن\n\nجێ بێڵن.. دێی خەزان؟ ! \nڕێبوار: \nئەیانوت.. چەند ماڵێ\n\nچاوەڕێی کاروانن\nتا خەزان جێ بێڵن..\nحەمە: \n«بە پێکەنینەوە». \nزۆر باشە..\n\nخوات لەگەڵ کاکە گیان.. خوات لەگەڵ\n«ڕێبوارەکە تێ ئەپەڕێ»\nحەمە: \n«ئەکەوێتە پێش کاروانەکە و لەبەر خۆیەوە ئەڵێت». \nدەرفەتە و.. ڕێکەوتی وەھا چاک\n\nدەگمەنە، پەلە کەم باشترە\nھیچ نەبێ بۆ ئەو سەر چەند ماڵێ\nبار ئەکەم. \nناوەختە ھەر چەندێ داوا کەم\nئەمدەنێ، لە ڕۆژی وەھادا\nکێ سەری مامەڵەی ئەپەرژێ\nپەلە کەم باشترە.. دەرفەتە..\nلێ خوڕن.. دەرفەتە\n- ئەڕۆن، تاریکی -\nدیمەنی دووەم: \n«ماڵی کوێخایە، کوێخا و کوێخاژن بەرامبەری یەک دانیشتوون، خاوەریش کز و غەمبارە لە گۆشەیەکدا ھەڵترووشکاوە»\nکوێخا: \nخوا غەزەب لە بەندەی خۆی بگرێ\n\nوای لێ دێ..\nشێت بووە.. ئەگینا کەس بووە\nشاڵاو بۆ ترۆپکی ڕەوەزی\nوا بەرێ! \nبە ڕێگەی مردنیا مل بنێ\nتۆ دیوتە ھیچ کەسێ\nئەوەندە نەگبەت بێ و چارەڕەش! \nکوێخاژن: \nئەوەتەی.. ئەم ئاسکە گیر بووە\n\nئەم خەڵکە.. نە، نووستن..\nنە، خواردن.. نە.. پشوو\nھەر ھیچی نەماوە…\nکوێ ئەچی باس باسی ئەمەیە\nدواییشی نایەت و بسرەوین. \nکوێخا: \nدە بڵێ ئاخر تۆ چیت دابوو لەم بەزمە\n\nئەوا خوا نانێکی شوانێتیی دابوویتێ\nئەتخوارد و سەری خۆت کز ئەگرت\nنەگبەتی ڕووی کردە ھەر کەسێ\nوای لێ دێ..\nکوێخاژن: \nپیاوەکە! شوانی چی\n\nتا شمشاڵ لێدانی ھەبوایە\nمەڕی چی و بزنی چی! \nتۆ بڕۆ و بڕوانە..\nپەراسووی یەک یەکیان بژمێرە\nشوانی چی؟ ! \nکوێخا: \nئەم ئاسکە بوو بە چی\n\nنان ئەدا.. ئاو ئەدا\nنەگبەتی.. نەگبەتی\nکوێخاژن: \nبە سەری خۆیان و باوکیشیان\n\nتا ماون نایبینن ئەو ئاسکە بێتەوە\nکوڕە شوان دایئەگرێ..\nکوێخا: \nپێم وتن.. ئەڵێی چی.. پێم وتن\n\nفیت فیتی وسووە\nکە یەکێ خوا عەقڵی نەدایە\nھەر.. وایە! \nکوێخا ژن: \n«بە دەنگێکی نزم»\nسەرباقیی گشت داخێ\n\nناوی ئەم کچەشمان.. وا زڕا.. بەوەوە\nئەمەشیان داخێکە..\nسەرباقیی گشت داخێ\nکوێخا: \nخەم مەخۆ.. بێشتەوە.. تەگبیرم کردووە\n\nچیم داوە لە گێچەڵ\nلێرە نا.. لەو لای تر..\nکوێخاژن: \nئەی چییە؟ ! \n\nبۆچی خوا ھەر ئێرەی داناوە\nخەزان نا.. جێگەی تر\n«لەپڕێکدا، خاوەر بە تووڕە بوونەوە ھەڵئەسێتە سەر پێ و ڕوویان تێ ئەکا و بەقوڕگێکی پڕ لە گریانەوە ئەڵێ»: \nخاوەر: \nکێ ئەڕوا.. با بڕوا.. بشمرم\n\nھەر خەزان جێگەمە. \n«کوێخا بۆی ھەڵئەسێ و، شانۆ تاریک ئەبێ»\nدیمەنی سێیەم: \n«لەپاڵ درەختی باخێکدا مام وسوو و سوارە ئەدوێن و مەمەندیش خۆی لەپەنا بەردێکا شاردۆتەوە و بەدزییەوە گوێیان لێ ئەگرێ»\nسوارە: \nھەر ئەڵێی وام لەسەر ئاگرێ\n\n- دانیشتووم -\nمام وسوو بڕوانە کە.. دڵم ھەر وا لە لای\nئەوەتەی ڕۆیشتووە بە شەویش نەنووستوم\nھەر پێیەک دائەنێ ھەست ئەکەم لەگەڵیام\nوسوو: \nھەتا بن دار «باوی» ئەو پەڕی کەژەسوور\n\nلەگەڵیا ڕۆشتم و..\nخۆی زۆری لێ کردم کە چیتر\nلەگەڵیا ڕێ نەکەم.. نیازم بوو ھەتاکوو\n«کروسکی» بەر گردە چۆلەکە.. ھەر بڕۆم\nخۆی نەی ھێشت\nبە ڕاستیش ھەناسەم سوار بووبوو\nسوارە: \nگلەییت لێ ناکرێ، پیرێتی و ئەو ڕێیە! \nوسوو: \nبڵێم چی ئەو تین و تەوژمەی\n\nجارانم نەماوە..\nداخەکەم.. بۆ گوڕی لاوێتیم\nسوارە: \nمام وسوو.. چۆنت دی؟ ! بەپێ بوو؟ ! \n\nئەی ورەی ناو دڵی؟ ئەی زاتی؟ \nھەر وا بوو وەک من دیم، \nپێش ڕۆیشتن؟ ! \nوسوو: \nھەر ئەتوت: بەرانە کێوییە..\n\nبۆ زاتیش کون نەبوو لە جەرگیا\nسوارە: \nتۆ بڵێی بێتەوە و..\n\nچاوانی خەزانیش ڕۆشن کا\nئەم خەڵکە لە چنگی ئەم خەمە\nدەربێنێ؟ \nوسوو: \nلە سەر خوا.. ڕێگەیە و لەبەرە\n\nھاتەوە شاییی دڵ بۆ گوندی خەزانە\nگەر مردیش وەک عاشق ئەمرێت و، \nبۆ ئاسکە موبارەک گشت مەرگێ\nئەبێتە چراوگێ و ھەڵئەکرێ\nلە دڵی ئاسماندا، \nبۆ خاوەر.. بۆ ئاسکە موبارەک\nڕێگەیە و لە بەرە، ئەو نەگات\nبەدوایدا.. ناھێڵین.. کە جێ پێی بزر بێ\nیەکێ تر.. دووانی تر.. ڕێگەیە و لە بەرە\nسوارە: \nمام وسوو.. یەکێکم لەوانە\n\nمنیش وەک کوڕە شوان عاشقم! \nلە دڵمان.. ئەو جووتە چاوانە\nوسوو: \nبۆ ئاسکە موبارەک.. بۆ یەزدان\n\nمن نا.. تۆ.. تۆ نا.. من\nسوارە: \nمام وسوو ئەوەندەی بۆ پیرۆت\n\nخەیاڵم پەشێوە..\nئەوەندە و زیاتریش بۆ خاوەر\nئەزانی پلووسکی گریانی..\nوەک «فاتە»پێی وتم\nلە چۆڕە ناکەوێ\nمام وسوو.. سەودای سەر\nسەودای سەر!!\nوسوو: \nھەقێتی سەفەری وا گران\n\nبۆ دڵی دەزگیران..\nھەر مایەی ئەندێشە و جەخارە\nکوڕی خۆم.. دڵداری\nخەندەشە و ئازارە\nسوارە: \nچ کاتێ ھەواڵی ئەزانین؟ \nوسوو: \nدامناوە.. سبەینێ لەسەری «ھەڵۆ»وە\n\nبەوردی سەرنج بەم\nبزانم کوڕە شوان\nھەتا کوێی بڕیوە\n- وچان، مەمەند ئەڕوات -\nسوارە: \nپێکەوە، منیش دێم. \n- وچان -\n«لەم کاتەدا،»پیرباڵ«بەپەلە خۆی ئەکا بە ژووردا و بە پەشۆکاوییەوە ڕوویان تێ ئەکا»\nپیرباڵ: \nکوێخا خاوەری\n\nزامدار کرد! \n«بەپەلە ئەچنە دەرەوە، تاریکی»\nدیمەنی چوارەم: \n«بەر دەرگای ماڵی باپیرە، زۆراب یاری ئەکات، مەمەند بە ڕاکردن ئەگاتە لای و ھەناسەی سوار بووە»\nمەمەند: \nئەزانی.. ئەزانی.. مام وسوو\n\nپێش تۆزێ.. چی ئەوت.. چی ئەوت\nبە سوارە.. ئەزانی\nزۆراب: \nدرۆزن.. لە کوێوە گوێت لێ بوو\n\nدە باشە.. چییان وت! \nمەمەند: \nبۆ ئەڵێی درۆزن\n\nبەو خوایە.. گوێم لێ بوو\nلەپەنای بەردێکا.. من خۆمم مات دابوو\nئەوانیش ئەزانی لە کوێدا\nھەر لە لای باخەکەی «ڕێحانە» ڕەشەوە\nوەڵڵاھی.. ھەر لەو لای..\nزۆراب: \n«قسەکەی پێ ئەبڕێت»\nدەی باشە.. دەی باشە\n\nمام وسوو.. چی ئەوت..\nمەمەند: \nپێی ئەوت.. پیرۆتی بینیوە\n\nپێی ئەوت.. ھەر وەکوو بەرانە کێوییەک\nڕێی ئەکرد..\nپێی ئەوت.. ھەر ھیچ.. ھیچ.. ناترسێ\nزۆراب: \nلە دەعباش.. لەخێویش؟ \nمەمەند: \nلە ھیچ شت.. لە ھیچ شت\nزۆراب: \nئەی باشە.. ئەیان وت\n\nکەی پیرۆت دێتەوە؟ \nمەمەند: \nنە و، بەڵام گوێم لێبوو.. مام وسوو\n\nپێی ئەوت بەیانی ئەچمە سەر ھەڵەمووت\nلەوێوە تەماشای ڕێ ئەکەم\nبزانم.. بزانم.. کە پیرۆت ھەتا کوێی\nبڕیوە، ئا.. ئا.. بیریشم کەوتەوە\nپێی ئەوت.. با پیرۆت بشمرێ\nچونکێکم ئەمرێ بۆ.. ئاسکە موبارەک\nبۆ دوایی ڕۆحەکەی ئەبێ بە ئەستێرە\nوای ئەوت.. مام وسوو.. وای ئەوت\nزۆراب: \nئێ.. ئێ.. ئێ\nمەمەند: \nتەواو بوو، ھەر ئەوەم گوێ لێ بوو. \n- وچان -\nزۆراب: \nشتێکت پێ بڵێم بە قسەی من ئەکەیت؟ \nمەمەند: \nچۆن چۆنی؟ دەی بیڵێ\nزۆراب: \nسبەینێ.. باپیرە نەزانێ\n\nپێش ئەوەی مام وسوو ھەڵبستێ\nئەچینە سەر ڕێگای\nھەر کە ھات پێی ئەڵێین: \nمام وسوو ئێمەیش دێین لەگەڵتا\nئێمەیش دێین\nمەمەند: \nئای لەوە! \n\nئینجا چۆن ئەتوانین\nبە شاخا ھەڵگەڕێین\nخۆ ئێمەش مناڵین! \nزۆراب: \nکەرە شین ئەبەین و ھەتا چەند توانیمان\n\nھەر ئەڕۆین.. ھەر ئەڕۆین\nدوایی کە ھیلاک بووین\nسوار ئەبین.. باشە.. ھا؟ \nمەمەند: \nئا.. باشە.. بەڵام با باپیرە نەزانێ\n\nبزانێ ناھێڵێ.. منیش زۆر..\nزۆر زۆریش حەز ئەکەم\nدووریش بێ.. تەماشای\nپیرۆت کەم. \nزۆراب: \nدە.. باشە\n\nبەیانی.. ھەر زۆر زوو\nمن ھەڵتئەستێنم. \nمن نانووم. \n- تاریکی -\nدیمەنی پێنجەم: \n«شانۆ ڕووناک ئەبێتەوە، بێ ئەوەی دەسکاری ھیچ دیکۆرێکی دیمەنی لەوەوبەر کرابێ، ھەرچی ئەکتەرەکانی ناو ئەم شانۆ گەرییەشە ڕیز بوون، دەرھێنەر وەک یەکەم جار لە دەست پێکردنی یەکەم تابلۆدا دیمان، دێتەوە بەردەمی شانۆکە و ڕوو ئەکاتەوە بینەران»\nدەرھێنەر: \nمیوانە خۆشەویستەکانم\n\nئا بەم جۆرە.. شانۆگەریی\n«ئاسک» تان دی و، ئا بەو جۆرەش\nکۆتاییی ھات..\nگەر ئەپرسن\nمنیش وەک ئێوە نازانم\nپیرۆت ئاسکە موبارەکی.. بۆ داگیرا؟ \nگەڕایەوە؟ چی بەسەر ھات؟ \nلەگەڵ خاوەر بە یەکتری شاد بوونەوە؟ \nیاخود لە ملەی بەرزەوە\nبەرەو خەرەند، ھەڵدێررا و کەوتە خوارەوە؟ \nمنیش وەک ئێوە نازانم! \nئەمجارەشیان تەنیا من بۆ ئەوە ھاتم\nلەبەر دەرگای\nماڵی ئا ئەم شانۆیەدا.. ڕاوەستام و، \nماڵ ئاواییتان لێ بکەم\nبەڵام بەر لەوەی بڕۆن و بەڕێتان کەم\nماوەم بەنێ\nیەک یەک ناوی ڕاستەقینە و، \nئەکتەرەکانی «ئاسک»تان\nپێشکەش بکەم…\n«یەکە یەکە دەست ئەکا بە پێشکەش کردنی ھەموو ئەکتەرەکان»\nبێ دەنگی -\n«باڕژنی ئاسکەکە ئەبیسرێتەوە، تاریکی»\n- کۆتایی -"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "کاوەی ئاسنگەر", "poem_title": "زانیارییەکان", "poem_description": "", "poem_text": "کەسانی ناو ئەم داستانە: \nئەژدەھاک: شا\nگۆتۆ: سەرکردەی لەشکری ئەژدەھاک\nلۆلۆ: وەزیری ئەژدەھاک\nلاسیراب: جاڕچی کۆشکی ئەژدەھاک\nمۆدۆن: جادووگەر\nکاوە: ئاسنگەر\nگوردۆ: کوڕی کاوە\nسارا: ژنی کاوە\nپشتکۆ: ھاوڕێی گوردۆ\nزێمری: گۆڕھەڵکەن\nزاماوە: گۆڕھەڵکەن\nکاردا: جوتیار\nمادیا: جوتیار\nکارون: شوانی ئاژەڵەکان\nکاردوخ: ئاشەوان\n\nلەگەڵ\n•  خەزنەداری ئەژدەھاک\n•  کۆمەڵانی خەڵک\n•  تارمایی مردن\n•  دەنگی سێ کاسە سەر\n•  سێ تارمایی مردوو\n•  سێ ڕێبوار\n•  پاسەوانەکانی ژووری ئەژدەھاک\n•  سەربازێک\n•  میللەت. \n\nجێگا و کات\nکوردستان، ٦٠٠ ساڵ پێش میلاد. \n\nتێبینی\n١. ناوی زۆربەی پاڵەوانەکانی ئەم داستانە، لە ناو ئەو ناوانەدا ھەڵبژێرراون کە لە کۆندا… لە نەتەوەی کورد و ناوچەکانی نراون. \n٢. کێشی ھەموو ھۆنراوەکانی ئەم داستانە تێکڕا (کێشی پەنجە)ی «٤+٤»ن و بڕگەکانی بەم جۆرە ئەژمێررێن: «- - - - - - - -» یان نیوەی «- - - -»\n٣. چۆنیەتی پەیوەندی بە سەرھاتەکانی ناو ئەم داستانە لە ڕووی مێژوییەوە، تەنھا پەیوەندی خۆ بەستنەوەیە بە ئەفسانەکەیەوە بەو شێوەیەی لە ناو کوردەواریدا بڵاوە، ئەگینا وەکی تر ھەمووی لە زادەی بیری ھونەر خۆیەتی و جۆری لێکدانەوە و زمانی قسەکردن تێکڕا لە سەرەتاوە تا کۆتایی ئەتوانین بڵێین «لێکدانەوە و زمانی» ئەم سەدەیەیە. \n٤. ئەم بەرھەمە لە بەر دەستی خوێنەری خۆشەویستایە، سەرەتای دەسپێکردنی ئەگەڕێتەوە بۆ ناوەڕاستی ساڵی ١٩٦٩ و تەواوکردنی لەکۆتایی ھەمان ساڵا، نەک ١٩٧١، ئەمە جگە لەوەی شوێنی ھەندێ تابلۆکانی ئەم داستانە و لە نێوان گفتوگۆی پاڵەوانەکانا… دەربڕینی ساکار و سادە ھەن… کە زیاتر خۆم ویستومن بەم جۆرە بمێننەوە، بە تایبەتی کە بەرھەمەکە بۆ سەر شانۆ ئامادە کراوە، لە لایەکی تریشەوە ھەر بەو جۆرەی لە کاتی خۆیدا نووسیبووم، ھێشتمەوە و ھیچ دەستکاریەکم تیا نەکرد… ویستم ئەم بەرھەمە بخەمە بەرچاو. \n٥. ئەم بەرھەمە، نیاز وایە، لە پاشەڕۆژێکی نزیکدا لە لایەن تیپی تەمسیلی کۆمەڵەی ھونەر و وێژەی کوردییەوە، لە شانۆ بخرێتە سەر شانۆ، دوای ئەوەی کە دەرھێنەر «مخرج»، چاو بە سەرتاپای تابلۆکان ھەموویدا ئەگێڕێتەوە. \n٦. ئەبێ لێرەشدا، لەدڵەوە سوپاسی گەرم و گوڕی، ھاوڕێیانی خۆشەویست وئەدیب کاک «جلال میرزا کریم» فەرمانبەر لە وەزارەتی ڕاگەیاندن و کاک «کمال ڕۆوف محەمەد» بکەم کەلە جێ بەجێ کردنی یاریدەدان و یارمەتیدا بۆ چاپ کردنی ئەم داستانە لەلایەن وەزارەتی ناوبراوەوە، دڵسۆزانە کۆششیان بۆ کردم. \n—ش. بێکەس\nخوا و فریشتەکان\nئەو خوا و فریشتانەی لەم داستانەدا ناویان ھاتووە، سەرچاوەکانیان داستانەکانی کۆنی ڕۆژھەڵات و بە تایبەتی ئەفسانەکانی دەوری سۆمەرییەکانە. (داستانەکانی ڕۆژھەڵاتی ناوەڕاست و وڵاتی ڕافدەین نووسینی زانای بەناوبانگی ئینگلیزی «سموئیل ھنری ھووک» (Samuel Henry Hooke) مامۆستای خوێندنی داستانە کۆنەکان لە زانکۆی لەندەندا، گۆڕینی بۆ عەرەبی: یوسف داود عبدالقادر، چاپخانەی دار الجمھوریە، ١٩٦٨. )\n\nئەھرەمەن: خوای شەڕ\nئانانا: فریشتەی ئاسمان\nنانا: خوای مانگ لە ئوور\nنیتی: پاسەوانی جیھانی تاریکی ژێر زەمین\nئینکی: خوای جادووگەریو حیکمت و دروستکەری دنیا\nئۆتۆ: خوای ڕۆژ\nنامۆ: خوای دەریا\nئانلیل: لە ھەموو فریشتەکان گەورەترو خوای خۆشی و فەڕووپییت\nئاشنان: خوای کشت و کاڵ و دەغڵ و دان\nلەھار: خوای ئاژەڵ\nسمکان: خوای شاخ و کێو و خاوەن دەسەڵات\nماشۆ: ئەو ڕیزە شاخانەن کە ئاوی مردنیان لێیە\nزوو: کوشندەترین باڵندە، بەپێی ئەفسانەکانی ئەو سەردەمە"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "کاوەی ئاسنگەر", "poem_title": "تابلۆی یەکەم", "poem_description": "", "poem_text": "«جێگا گۆڕستانێکە و مانگە شەوێکی خۆش، زێمری و زاماوا خەریکی گۆڕ ھەڵکەندنن». \nزێمری: \n«دوای ئەوەی پشویەک ئەدات و ماوەیەک لەمانگ ورد ئەبێتەوە». \nتریفەی مانگ، زەردەخەنەی، \n\nلێوی وشکی پڕ لە تەوسە\nپێڵوی قورسی پڕ وەنەوزە\nتەماشای کەی…\nھەر بەڕەنگی زەردیا دیارە\nئەڵێی مردووی سەد ساڵەیە! \nزاماوا: \nسەیر نییە، ئەویش پارچەی\n\nدەروونی ئەم وڵاتەیە…\nبە دوای خەما ئاوارەیە…\nچرای کزی، شەوە زەنگی، \nئەم خاکەیە. \n- پشوویەک -\nزێمری: \nباشە تاکەی ئەم بەڵایە\n\nمۆتەکەی ڕەشی سەر سنگ بێ؟ \nزاماوا: \nلە مانگ پرسە! \n\nبۆ بێ دەنگ بێ\nلە بەرچی نایەتە قسە؟ …\nزێمری: \nئەویش وەک ئێمە وەڕسە! \nزاماوا: \nئەی قوربانیمان نەدایە…\n\nورد و درشت\nنەمان پەرست\nتا ڕزگار بین لەم بەڵایە! \nزێمری: \nئارامی گشت فریشتەکان\n\nتوول ئەکێشی.. خوا ھەر وایە! \nتۆڵەی درەنگ ئەکاتەوە…\nزاماوا: \n«بەتەوسەوە»\nجارێ ھەر پیش ئەخواتەوە\n«بە ڕقەوە»\nبڕوام بە ئاسمان نەماوە\n\nبڕوام بە «سمکان» نەماوە\nلە کوێن؟ … لە کوێن؟ …\nزێمری: \nقاو بڵاوە خەڵکی ئەڵێن\n\nکوێر بووە چاوی ئەھرەمەن\nزاماوا: \nدرۆ ئەکەن، درۆ ئەکەن\n\nچاو… زیندووە\nنەمردوە…\nئەی نابینی ھەموو ڕۆژێ\nچەند ئەکوژێ، چەند ئەنێژێ! \nزێمری: \nوام بیست، دوێنێ شەو لە خەوا\n\n«زوو» فرسەتی لێ ھێناوە\nلە ناکاوا…\nبە دەنووک چاوی کۆڵیوە\nبە چنگ جەرگی ھەڵ دڕیوە\nلە پاشانا ھەڵ فڕیوە\nتا لای «سمکان» نەوەستاوە\nزاماوا: \nتۆ بێ ئاگای «زوو» کوژراوە\n\nمن پێم وتی\nبڕوام بە سمکان نەماوە\nھیچی نەکرد\nئێمە خۆمان تەفرە داوە! \n- پشوویەکی کورت -\nبۆ وا خاوی، دەی ھەڵکەنە\n\nدەس بزوێنە\nبەس بێ چەنە\nزێمری: \nتۆش نۆرەت دێ\n\nئەھرەمەن قورتومت بگرێ\nزاماوا: \nئەمترسێنی\n\nدەبا بیگرێ\n- پشوویەک -\n«لەدوای لێدانی مۆسیقایەکی ترسناک، سێ کاسە سەر لە ژێرەوە بەرز ئەبنەوە، زێمری و زاماوا ڕا ئەچڵەکن و ئەشڵەژێن»\nکاسە سەری یەکەم: \nبەس چەنە بەن، دەی ھەڵکەنن. \nکاسە سەری دووھەم: \nئێوە دۆستن یان دوژمنن؟ \nکاسە سەری سێھەم: \nگۆڕ ھەڵکەنی ئەھرەمەنن. \n«ھەردوو گۆڕ ھەڵکەنەکە ھەڵ ئەسنە سەر پێ و نزیکی کاسە سەرەکان ئەکەونەوە»\nزاماوا: \nمەڕۆن، مەڕۆن، چەند پرسیارێ\n\nئەم پێم ئەڵێ…\nسمکان تۆڵە ئەکاتەوە\nلە دەروونی پیس و ناپاک\nلەماری شانی ئەژدەھاک\nزێمری: \nمن وا ئەڵێم، بەڵێ وایە\n\nھەر ئەو تۆڵە ئەکاتەوە\nھەر ئەو لە سەرمان لا ئەبا، \nئەم بەڵایە…\nکاسە سەری یەکەم: \nپرسیارتان کرد لە ڕەشەبا؟ \n\nلە مانگ، لە ئەستێرە، دەریا؟ \nزاماوا: \nنەما پرسیاری لێ نەکەین\n\nداڵدەی خۆمانی بۆ نەبەین! \nکاسە سەری دووھەم: \nئەی لە پاشدا، لە ئەنجاما؟ \nکاسە سەری سێھەم: \nچارەنووسی ئێوە چی بوو؟ \nزاماوا: \nوەرام نەبوو! \nزێمری: \nوەرام نەبوو! \n- پشوویەک -\nکاسە سەری یەکەم: \nخۆتان زیندوون\n\nپرسیار لە مردوو بۆ ئەکەن! \nکاسە سەری دووھەم: \nپشت لە یەکتری ھەڵ مەکەن\n\nخەرمانی یەک مەسووتێنن! \nکاسە سەری سێھەم: \nبە وەرامی ئەنجام ئەگەن! \n«ھەردوو گۆڕ ھەڵکەنەکە بە گوێی یەکدا ئەچرپێنن، زاماوا ڕوو ئەکاتە کاسەسەری یەکەم»: \nزاماوا: \nشێوەت ئەکەم..\n\nبەڵام تەواو ناتناسمەوە..\nتۆ…\nکاسە سەری یەکەم: \nمن ئەتناسم\n\nھەموو جارێ یادت ئەکەم! \nئێستا بیرت ئەخەمەوە..\nمن دراوسێیەکی خۆتانم\nکوڕە گەورەکەی «ئانانم»..\nمێشکم دەرخواردی مارەکەی\nنەوسنی ئەژدەھاک درا\nوام لێ کرا! \nچەند تاوان بوو! \nوام لێ کرا! \nزاماوا: \nئا.. ڕاست ئەکەی\n\nپار زستان بوو..\nزێمری: \nئەمیش وەکو ھەزارەھا، \n\nبێ تاوان بوو\n- پشوویەک -\n«زێمری ڕوو ئەکاتە کاسەسەری دووھەم وسێھەم ولێیان ئەچێتە پێشەوە»\nئەی ئێوە کێن؟ \nکاسە سەری یەکەم و دووھەم: \n«بە یەک دەنگ»: \nکوڕی کاوەین\n\nحەوت برا بووین\nپێکەوە زنجیر کرا بووین\nشەشمان بۆ مار بووین بە خۆراک\nتا چاک بێتەوە ئەژدەھاک\nبەڵام بێ سوود، مار تا ئەھات\nنەوسن و برسی تر ئەبوو\nبۆ مێشکی تر ھارتر ئەبوو\nئێستاش ئێمە: \nتەنھا یەک برامان ماوە\nزاماوا: \nکاوەی باوکیشتان ھەر ماوە؟ ! \nزێمری: \nڕاستە جارێ ئەویش ماوە! \n- پشوویەک -\n«زاماوا ڕوو ئەکاتە کاسە سەرەکان»\nزاماوا: \nخەڵکی مێشکی سەریان بردووم\n\nھێندە پرسیاریان لێکردووم\nئەبێ وەرام لای ئێوە بێ\nبەڵام ڕوو شکێنم مەکەن\nلە پرسیارەکەم ڕامەکەن\n«ھەر سێ کاسەسەرەکە: \n«بە یەک دەنگ»: \nفەرموو بڵێ..\n\nئەگەر وەرام لای ئێمە نەبێ\nڕاست پێت ئەڵێین\nچونکە دوژمنی خوێنەخوێی\nڕیا و درۆین..\nزاماوا: \nلەدوای مردن..\n\nزیندوو بونەوەمان ھەیە؟ \nجارێکی تر..\nھاتنەوەمان ئیتر ھەیە؟ \nیان قسەیە!!\n«ھەر سێ کاسەسەرەکە: \n«بە یەک دەنگ»: \nبە خەڵک بڵێن ژیانەوە..\n\nھەستانەوە..\nجارێکی تر.. ڕاستە ھەیە..\nبەڵام تەنھا ئەو کاتەیە..\nکە ئەژدەھاک\nئەنێنە خاک! \n«ھەر سێ کاسە سەرەکە ون ئەبن»\n- پشوویەک و سەرسام بوونێک -\nزاماوا: \nنیوە شەوە.. چەندمان ھەڵ کەن؟ \nزێمری: \nھەر تەنھا دەن! \nزاماوا: \nھێزم بڕا… ھێزم بڕا..\nزێمری: \nبەس چەنە بە، ھەر ھەڵکەنە! \n\nئەمە خواستی ئەھرەمەنە…\n- پشوویەک لەگەڵ ھەڵکەندندا -\n«سێ ڕێبوار دێنە ژوورەوە و، دیارە لە ڕێگایەکی دورەوە ھاتوون، بە لای گۆڕ ھەڵکەنەکاندا تێ ئەپەڕن، پێش تێپەڕ بوون، کاتێ ئەگەنە لایان»: \nڕێبواری یەکەم: \nسمکان ھێز و تینتان باتێ..\nڕێبواری دووھەم: \nئینکی چاوی دڵتان باتێ\nڕێبواری سێھەم: \nئانلیل فەڕ و پیتتان باتێ. \nزاماوا و زێمری: \n«بە یەک دەنگ»\nماری نەوسن نەتان گاتێ! \nزێمری: \nلە کوێ ھاتوون بۆ کوێ ئەچن؟ ! \nڕێبوارێکیان: \nلە لای پیرە مەگروونەوە..\n\nبۆ لای پیری ڕاو تەدبیری\nگەورەی ئێرە کەوتووینە ڕێ\nزاماوا: \n«ماشۆ» ڕێگەتان پێنەگرێ! \n«تێ ئەپەڕن، یەکێکیان ئەگەڕێتەوە، بە دەنگێکی نزم ڕوو ئەکاتە ھەردوو گۆڕ ھەڵکەنەکە»: \nڕێبوار: \nماری سەر شان ھەر زیندووە؟ \n\nئەژدەھاک ئەڵێن ھیلاکە؟ \nئەھرەمەن لە پێ کەوتووە؟ \nزێمری: \n«بە گاڵتە پێکردنەوە»\nدرۆی گەورەیان کردووە..\n\nئەژدەھاک زرپ و زیندوە! \nمار چوار سەری زیاد کردووە..! \n«ڕێبوارەکە بە پەلە ئەچێتە دەرەوە»\n- پشوویەک -\n«ھەردوو گۆڕ ھەڵکەنەکە دەست لە ئیش ھەڵ ئەگرن، چاو ئەبڕنە ئاسمان». \nزاماوا: \nتۆ بڕوانە چۆن.. ئەستێرە\n\nچاویان بڕیوەتە ئێرە! \nزێمری: \nنەھێنی ئێرە ئەزانن..\nزاماوا: \n«نانا» ماتە..\n\nھەر بێ دەنگە\nبەڵام ئێجگار شۆخ و شەنگە..\nچاوی پڕ تیشکی ئاواتە…\nزێمری: \nئەی «ئەنانی» ئەستێرە و مانگ\n\nئەی خواوەندی ھەموو ئاسمان\nکوا مژدە و بانگ؟ \nوەرە خوارێ، \nلەم نزیکەوە ببینە…\nلەم خاکەدا خوێن ئەبارێ\nخۆت ببینە کە ئەھرەمەن\nچۆن لە دۆڵی کینە و ڕقا..\nدڵ ئەھاڕێ، گوڵ ئەھاڕێ\nوەرە خوارێ، خۆت ببینە…\nزاماوا: \nمن پێم وتی: \n\nھەتا ئەناناش کەڕ بووە..\nزێمری: \nتۆ تێ ناگەی..\n\nئەویش دڵی پڕ برینە..\nشین ئەگێڕێ..\nبۆ ئەفسانەی ئەم زەمینە! \n- پشوویەک -\nزاماوا: \n«بە گۆرانیەوە بە ئاوازێکی ماتەمین»\nپەپوو ئەڵێ. ! ئەم وڵاتە\n\nلە ژێر باڵما، کش و ماتە..\nئەم وڵاتە سەر تا خواری\nچیاو پێ دەشت و ڕووباری\nکەلاوەی وەیشومەی منە..\nھەمووی تاپۆی خەمی منە..\nئەھرەمەن دۆستی دێرینمە\n- پشوویەک -\nئەژدەھاک ئاوازی منە\n\nمێشک بۆ ماری سەرشانی\nھیوا و خۆزگە و نیازی منە\nشوێنم، ماشۆی لای مردنە\nئەم وڵاتە تاپۆی منە\nتاپۆی منە، تاپۆی منە"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "کاوەی ئاسنگەر", "poem_title": "تابلۆی دووھەم", "poem_description": "", "poem_text": "«ھەر ھەمان گۆڕستانە، گۆڕھەڵکەنەکان ڕۆیشتوون، شانۆ تاریکتر ئەبێت، لەگەڵ مۆسیقایەکی ترسناکا، سێ مردوو ھەڵ ئەسن ماوەیەک بە بێ دەنگی ھات و چۆ ئەکەن، بە سێ کوچکەیی دائەنیشن یەکێکیان ڕوو ئەکاتە دووانەکەی تر»: \nیەکەم: \nئەمشەو نۆرەی گێڕانەوەی\n\nبەسەرھات و ژیانەوەی\nچیرۆکی ڕابووردوی منە! \nدووھەم: \nسەر گروشتەی پێش مردنە! \nسێھەم: \nناخۆش نییە باس کردنی، \n\nئەو ڕۆژانەی لەکیس چووە، \nدووھەم: \nبەڵام ھەتاکو خۆر..\n\nنەکەوتووە! \nسێھەم: \nتا گۆڕ ھەڵکەن، نەھاتووە\n\nئادەی بڵێ\nبڵێ.. بڵێ\n«لێی ئەچنە پێشەوە و دەست ئەکا بە گێڕانەوە»\nیەکەم: \nپێش کوشتنم من جوتیار بووم\n\nزەوی ڕەقم، ئەکرد بە ئاو\nبازووم ئەستوور، ھەرزەکار بووم\nتا ئێوارە زەردە ھەتاو..\nتا تاریکیی…. \nجووتم ئەکرد، ھەتا ژیان\nبە پیتتر کەم\nتا برسێتی قات و قڕ کەم! \nنەمرێ ئینسان\nتاکوو «ئاشنان»\nدڵ خۆشتر کەم\nئارەقی ڕەنج، توانای شان\nتێکەڵ بە زەویی وشک بوو\nبێ پشوودان\nھەتا زەمینم سەوز کرد…\nتۆو بوو بە نان\nگوێتان لێیە\nدووھەم: \nبڵێ.. بڵێ.. گوێمان لێیە..\n«لەم کاتەدا مردوویەکی تر لەولاوە ئەڕوات، بێ ئەوەی تەماشای ئەمان بکات»\nسێھەم: \nئەوە کێیە؟ \nمردووی ڕێبوار: \nخۆمانین پێرێ شەو ھاتووم\n\nتازە مردووم! \nیەکەم: \nبەخێر ھاتی.. دنیا چۆنە؟ \nمردووی ڕێبوار: \nدنیا چۆن بێ قڕووقاتی… «ئەڕواتە دەرەوە»\n- پشوویەک -\nدووھەم: \nئێ دەی بڵێ گوێمان لێیە! \nسێھەم: \n«لەگەڵ ھەناسە یەکا»\nدنیا چییە؟ \nیەکەم: \nکچێک بوو، دراوسێمان بوو\n\nحەزم لێ کرد…\nدووھەم: \nئێ.. ئێ.. جوان بوو؟ \nیەکەم: \nوەکوو فریشتەی ئاسمان بوو…ئانانا بوو…\nسێھەم: \nداوات نەکرد؟ \n\nلە دوای ئەوەی حەزت لێکرد؟ \nیەکەم: \nتۆ… ڕاوەستە: \n\nلە قسەما ھەڵ مەدەرێ…\nلە سەر خۆبە…\n«دەست ڕادەکێشێ»\nئەو بەڕووەی لەوبەر دیارە\n\nشوێن بینینی من و یار بوو\nلە ژێر سایەی لق و پۆپیا\nدائەنیشتین..\nزستان لە لامان بەھار بوو…\nدوور… لە چاوی\nکەسانی بەدوو… بەدکاربووین\nئا لەوێدا… خەممان ئەکوشت\nجار بەجاریش…\nسکاڵا و ڕازمان ھەڵ ئەڕشت..\nلە ئەنجام دا…\nگەنمم دانێ.. کچیان دامێ\nدووھەم: \nئێ… ئێ…\n\nپیرۆزیش بێ! \nپیرۆزیش بێ! \nیەکەم: \nقسە مەکەن گوێتان لێبێ! \n\nبەڵام ئەھرەمەن پێم شاد بوو\nنەگەیشتم.. بە یارەکەم! \nدووھەم: \nئای داخەکەم! \nسێھەم: \nئای داخەکەم! \nیەکەم: \nلە پڕ شەوێ قۆڵیان بەستم\n\nچاویان بەستم\nلە زیندانێکی… تاریکا…\nتونگیان کردم\nلە پاش دوو ڕۆژ، بە خۆراکی\nئەژدەھاکی…\nشەڕیان کردم\nسەریان بڕیم\nھەرچەند ھاواری ئاشنانوو، \nئانانم.. کرد.. بێ ھودە بوو\nدڵی خوای شەڕ نەرم نەبوو..\nدووھەم: \nڕۆی لە دەست چوو..\nسێھەم: \nئەو ژیانە… ڕۆی لە دەست چوو..\n«یەکەمیان ھەڵئەسێتە سەر پێ و تۆزێ بە بێدەنگی ڕائەوەستێ و ئەڵێت»: \nیەکەم: \nبەڵام ئەوساش کە زیندوو بووین! \n\nوەکوو ئێستا ھەر مردوو بووین! \nدووھەم: \nچۆن… چۆن.. ئادەی بیڵێرەوە. \nیەکەم: \nلە دەس دەرچوو…\n\nمن شاخی بەردم کون ئەکرد..\nلە زەوی ڕەق..\nکانی ڕوونم ھەڵ ئەقوڵان\nبە پشت تاشە بەردی گەورەم\nئەگواستەوە..\nبنی دار بەڕووم ئەجووڵان\nچنگم ئەنایە بینی گورگ\nتا ئەمخنکان…\nتا بەم دەستە..\nپۆشتەم ئەکردەوە.. ژیان\nسێھەم: \nئینجا باشە چیت مەبەست؟ ! \nیەکەم: \nخواکان ھیچیان دەنگیان نەکرد..\n\nئەژدەھاک وەک خۆی مایەوە\nتاکوو ئەشھات\nماری زۆردار ئەژیایەوە! \n«ھەردووکیان بە یەکەوە»\nپێمان بڵێ چیت مەبەستە! \nیەکەم: \nنەمتوانی ئەژدەھاک بگرم\n\nلە باتی ئەو سەرم ببڕێ\nسەری ببڕم..\nدووھەم: \nقسەی بێ جێ و بێ ڕێ مەکە! \n\nئەمە ھەر کاری خواکانە…\nئەژدەھاک لای ئەھرەمەنە\nکوا ئەمە ئیشی ئینسانە؟ \nسێھەم: \n«تەماشایەکی ئەملا و ئەولا ئەکات، بە ترسێکەوە ئەڵێت»: \nکات درەنگ بوو..\n\nوەختی ھەڵھاتنی خۆرە\nھاوڕێمان شەوە زەنگ بوو..\nکات درەنگ بوو…\nھاکا دنیا ڕۆشن بووەوە\nدۆست و دوژمن لێک جوێ بووەوە…\nچاکتر وایە… بڵاوەکەین\nجارێکی تر بەیەک ئەگەین\nتا لە شەوی داھاتوودا…\n«ھەرسێکیان ون ئەبن، شانۆکە ڕووناک ئەکرێتەوە»"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "کاوەی ئاسنگەر", "poem_title": "تابلۆی سێھەم", "poem_description": "", "poem_text": "«جێگا سەرەڕێگایەکی قەڵەباڵغە، خەڵک لە ھات و چۆکردندا، جاڕچیی کۆشکی ئەژدەھاک دێتە ژوورەوە و لە سەر شوێنێکی بەرز ڕائەوەستێ چەند کەسێکی لە دەور کۆ ئەبێتەوە»\nجاڕچی: \nمژدە و بانگە…\n\nبانگی ئەمڕۆ بۆ ئاھەنگە\nبۆ ھەڵپەڕکێ و زەماوەنگە\nکۆڕ گەرم کەن بۆ گۆرانی\nبەفووی شمشاڵ، بەسەمای خۆش\nدەروونی کێو بھێننە جۆش\nمەست بن، شەراب بخۆنەوە\nبخۆنەوە بە خۆڕایی..\nڕازاوەیە خوانی شاھی\nخۆ پۆشتە کەن..\nئەمڕۆ جلی جوان لە بەر کەن\nگوێ گرێک: \n«بە تەوسەوە ڕوو ئەکاتە کۆمەڵەکە»..\nبە قسەی بکەن…\n\nخۆتان مەست کەن…\nجاڕچی: \n- بەتوڕەییەوە -\nلە قسەما... قسە مەکەن! \n\nکەس نابێ گرژ، ڕوو ناخۆش بێ\nگوێ گرێک: \n«بە تەوس و گاڵتەوە»\nقەلیش ئەبێ دەنگی خۆش بێ! …\nجاڕچی: \n«بە توڕەییەوە»\nھەڵ مەدەنێ، گوێ ڕاگرن! \n- پشوویەک -\nھەر ئاھەنگ بێ\n\nدەنگی زوڕنا یان دەھۆڵ بێ\nبخۆنەوە بە خۆڕایی\nڕازاوەیە خوانی شایی\nمژدە و بانگە\nبۆ سەمایە، بۆ گۆرانی\nھەموو بڵێن…\nپایەدار بێ تەختی شاھی\n«کەس وەرام ناداتەوە» ئەمجارە بەتووڕەییەوە: \nھەموو بڵێن\n\nپایەدار بێ تەختی شاھی\n«کۆمەڵەکە بە کزییەوە»\nپایەدار بێ تەختی شاھی\nجاڕچی: \nئەوەی وتم\n\nئەمرە.. ئەمری پادشایی\nپاشای گەورەمان ئەژدەھاک\nبۆ سێھەم جار ژنی ھانی\nمژدە و بانگە…\nخواستی گەورەی ئەژدەھاکە\nئەمڕۆ سەری کەسی ناوێ\nئەمڕۆ قوربانی بەخشیوە\nبەرگی بووردنی پۆشیوە\nکۆڕی سەیران، ڕازاوەکەن\nنزای درێژ بوونی تەمەن\nبۆ پاشا کەن! \nبخۆنەوە…\nگوێ گرێک: \nتا ئەتوانن\nجاڕچی: \nبەستە بڵێن\nگوێ گرێک: \nتا بزانن! \nجاڕچی: \nسەما بکەن، سەما بکەن\n\nڕوو گرژ مەکەن\nئەژدەھاک سێبەری خوایە\nگوێ گرێک: \nپێتان ئەڵێ بیپەرستن!!\nجاڕچی: \nھەتا مردن لە سوجدەدا\nگوێ گرێک: \nبۆی بۆستن! \nجاڕچی: \nبلیتی بەھەشت لای ئەوە! \nگوێ گرێک: \nفریشتەکان، کەنیزەکی\n\nکۆشکی ئەون! \nگوێ گرێکی تر: \nلەبەر پێی ئەودا ئەخەون! \nجاڕچی: \nئەوەی وتی، ئەوەی ویستی\n\nنا گەڕێتەوە دێتە دی\nباران…\nبەکۆمەڵ: \nباران\nجاڕچی: \nساماڵ\nبە کۆمەڵ: \nساماڵ\nجاڕچی: \nژیان\nبە کۆمەڵ: \nژیان\nگوێ گرێک: \nمردن\nجاڕچی: \nمردن!!\n- پشوویەک -\nچەنە بازی بەس بێ دەنگ بن…\n- پشوویەک -\nمژدە و بانگە، مژدە و بانگە\n\nھەموو شتێ پێ ئەکەنێ\nبروسکە ھەور ڕاو ئەنێ\nساماڵ پشتی ھەور ئەشکێنێ\nخوڕەی ڕووبار…\nخوڕە و ھاڕەی پێکەنینە\nگوێ گرێک: \nئەمڕۆ ھەتا تامی ژاڵە\n\nشیرینە وەکوو ھەنگوینە! \nجاڕچی: \nچونکە پاشا، پاشای گەورەی\n\nئەم زەمینە! \nژن ئەھێنێ…\nگوێ گرێک: \nھەتا مردووش پێ ئەکەنێ\n\nبخۆنەوە…\nجاڕچی: \nبخۆنەوە بە خۆڕایی\n\nشەرابی خەست، بخۆنەوە\nسەرخۆش مەست بن\nگوێ گرێک: \nپێتان ئەڵێ بێدەربەست بن! \n\nبخۆنەوە! \n«دێتە خوارەوە بە دەم چوونە دەرەوەوە»\nبا ھەر درێژ بێ تەمەنی\n\nشا…ئەژدەھاک\nپایەدار بێ، پایەدار بێ\nتەختی بزورگی ئەژدەھاک\n«کۆمەڵەکە بڵاوەی لێ ئەکەن، شانۆ چۆڵ ئەبێ»."}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "کاوەی ئاسنگەر", "poem_title": "تابلۆی چوارھەم", "poem_description": "", "poem_text": "«جێگا لە ھەمان شوێنی ڕابردوو ئەچێ وچەپەکترە، کاردا و میدیا و کارون ھەریەکەیان بەشێوەیەکی جیاواز جیاوازلە یەکتر پاڵکەوتوون و دانیشتوون»- کارون ھەڵئەسێتە سەر پێو بەکزییەکەوە ئەپاڕێتەوە ئەڵێت: \nکارون: \nئەی «لە ھاری»بە چنگ و دەس\n\nفریای ئاژەڵی خەڵک کەوە…\nخەڵکی بێکەس\nخۆت نیشان بە، دەربکەوە! \nئاھەنگی چی! \nلە ناو شاخا، لە پێدەشتا\nلە پارەوە ھەتا ئێستا\nئاژەڵی لەڕی سک برسی\nبۆ لەوەڕی سەوز ئەگەڕێ\nنەک تامی کرد\nتا نەشی دی! \n- پشوویەک -\nمادیا: \nئاھەنگی چی! \nکاردا: \nئاھەنگی چی! \nکارون: \nکۆڕی ناو زەماوەنگی چی\n\nدەمی قڵیشی سەر زەوی\nوەکوو دەمی…ئێمە وشکە…\nگیانی تینوو…\nدرەخت مردوو…\nلە جێگەی بەر، لق و پۆپی، \nوشکەوە بوو…\nتینوێتی و برسێتی ئەگرێ\nئاھەنگی چی…\nمادیا: \nکۆڕی ناو زەماوەنگی چی…\nکارون: \nئەی لە ھاری…خێر و بێری\n\nپڕ لە شادی\nئەمساڵ بارانمان ھەر نەدی\nباران… باران\nکاردا: \nچاوەڕوانین ھەر نەباری! \n\nباران… باران…\nمادیا: \nبا داکاتە سەرمان…بە تاو\n\nبا دڵ… با گیان…\nبیخواتەوە…\nکارون: \nبا ژیان تازە کاتەوە! \n«کاوە دێتە ژوورەوە، چەند ھەنگاوێک دوور لێیان ئەوەستێ، گوێ ئەگرێ»\n- پشوویەک -\nکارون: \nباران بۆ کێڵگە و دەغڵ و دان! \n\nبۆ لەوەڕگەی سەوزی کوێستان\nباران… بۆ نان\nکاردا: \nچاوەڕوانین ھەر نابارێ! \n\nبۆ نابارێ؟ …\nکارون: \nئەی لە ھاری بە دەسەڵات\n\nدەنگت نەبو، دەنگت نەھات\nفریای ئاژەڵ\nفریای مێگەل\nفریای شوان و جوتیار کەوە\nفریای سکی ھەژار کەوە! \nمادیا: \n«ڕوو ئەکاتە کارون»\nپەنا بەرن بۆ لای «ئانلیل»\n\nدروست کەری دنیا ئەوە\nمایەی فەڕو و پیتی ژیان\nتەنیا ئەوە! \nچرای ڕووناکی ژین ئەوە! \nباران… بارین\nبەدەس ئەوە…\nکاردا: \nقڕە و بڕە و چەنەی ناوێ\n\nژیان خەوە…\nئەنجام تاریکایی شەوە\nباران ببارێ و نەبارێ\nمردن ڕێگەمان پێ ئەگرێ\n«نیتی» بۆ خوانی ئەژدەھاک\nسەرمان ئەبڕێ…. \n- پشوویەک -\nپێتان ئەڵێم… سەرتان سووک کەن\n\nکۆڵ بە دنیاوە ھەڵ مەگرن\nئەمڕۆ و سبەی، زوو بێ و درەنگ\nئەبێ بمرن\nکارون: \nنامرین ئەگەر ماری سەرشان\n\nماری دەم خوێناوی تاوان\nبەڵای ژیان\nتێر بخوا داوای دڵ نەکا…\nلە خواردنەوەی خوێن بێزار بێ\n- پشوویەک -\nدوژمنی گەورەمان مارە\n\nکە مار نەما… یان تێری خوارد…\nھەموو کەسێ بەختیارە! \nمادیا: \nدیارە.. شێتی\n\nئەگینا کەی ماری برسی\nماری زۆردار…\nتێر لەمێشک و لە دڵ ئەخوا؟ ! \n- پشوویەک -\nقرچەی گەرما، ڕۆژانی سارد\n\nھاتن و چون…\nھەزار بەھار\nخڵتانی خوێنی خۆیان بوون…\nبەڵام ماری نەوسن و ھار…\nتێری نەخوارد! \nکاردا: \nقڕەی ناوێ\n\nچەنەی خۆتان بۆ شل ئەکەن؟ \nتووشمان مەکەن! \nخواستی فریشتەکان وایە\nقڕەی ناوێ\n«تەماشای کاوە ئەکات»\nکاوە بەردە دەنگی نایە. \nکارون: \nوای تێ مەگەن، \n\nلە دڵا زیت و وریایە! \nکاردا: \nئاسنگەرە…\n\nئەم لە دەروونا ئەسووتێ\nوەکوو ئێوە ئاسنی سارد\nبە قسەی بێ جێ ناکوتێ! \nکارون: \nبە قسەی تۆ…\n\nگوێی دڵی خۆیمان.. ناداتێ\nمادیا: \nبێ دەربەستە: \n\nماتە.. پەستە\nکارون: \nلە پارەوە ھەتا ئێستە\n\nشەش قوربانی ڕێکی داوە\nناھەقی نییە کە پەستە! \nمادیا: \nناھەقی نییە کە پەستە! \nکاردا: \nقڕەی ناوێ، وا باشترە\n\nھەر بێدەنگ بێ\nئەم ئاگرە…\nبە من و ئەو دانامرکێ! \nئەو چاک ئەکا…\nقسە… ناکا…\nمادیا: \nوتم بەردە دەنگی نایە! \nکارون: \n«لە دوور دەنگی دەھۆڵ و زوڕنایە، کارون گوێی بۆ شل ئەکات»…\nدەنگی دەھۆڵ و زوڕنایە\nکاوە: \n«پاش ئەوەی لێیان دێتە پێشەوە»\nدەنگی ڕسوایی ئێوەیە..\n\nزوڕنای مەرایی ئێوەیە\nکارون: \nھی ئێمەیە؟ !!\nکاردا: \nئەو ڕسواییە.. کامەیە؟ \nمادیا: \n«بەتەوسەوە»\nدەنگ و باسی لای کاوەیە! \nکاوە: \nئەوەی ئەیڵێم بۆ کەسێکە\n\nبۆ یەکێکە…\nمێشکی دیلی زۆردار نەبێ\nدڵی لە ناو داوی شەوا\nوەک مردوو گرفتار نەبێ\nئەوەی ئەیڵێم بۆ کەسێکە\nکوێلەی خەم و ئازار نە بێ\nپێ شێلی ڕۆژگار نە بێ! \n«پشوویەک، ھەموویان لێی دێنە پێشەوە»\nقسەی دڵم بۆ یەکێکە\n\nکڵپەی ئاگری ھەردوو چاوی\nتاریکی ڕووناک ناکاتەوە\nترسنۆکی بسووتێنێ\nنەنگی ناوچەوانی پێشووی\nبە خوێنی خۆی بشواتەوە\nنرکەی گەرووی ڕاپەرینی\nشێرو پڵنگ بتۆقێنێ\n- پشوویەک -\nقسەی مێشکم بۆ کەسێکە\n\nبتی بێ گیان\nورد و خاش کا\nسەری تەفرە بپەڕێنێ\nچۆک بە ژێر دەستی دابدا\nپشتی قەدەر بنەوێنێ\nئەگەر ئاسمان\nئەگەر زەوی\nگەر ڕەشەبا\nئەگەر دەریا\nبەربەستی بن، ئەو کۆڵ نەدا\nدامێنی سکاڵا نەگرێ\nھەرگیز بەدەستی زەبوونیی\nفرمێسکی تەنگانە نەسڕێ! \n- پشوویەک -\nکارون: \nئەم قسانە دەستی مژدەن\n\nباوەش بەژیانما ئەکەن\nکاردا: \nتاریکیی بڕوام ڕائەدەن\nمادیا: \nدڵ و دەروونم تێی ئەگەن\n- پشوویەک -\nکاوە: \n«لەسەر قسە کردن ئەڕوات»\nقسەی گیانم بۆ کەسێکە\n\nبەھار لە ناو دەروونیا بێ\nخۆر لە دڵیا ھەڵ ھاتبێ\nلە جێی گریان، ھیوای تیابێ\nئەوەی وتی: وەک بروسکە\nوەک تیشکی ڕۆژ…\nھەوری ڕەشی دیلی کون کا\nشەبەقی سوورو دڵ یەک خا\nھەر ھەنگاوێ ھەڵی دێنێ، \nبۆ دنیایەک تازە تر بێ\nبۆ ئامانجێک، \nلەوەی پێشوی زۆر گەشتر بێ\nھەر ھەڵمەتێ بۆ سەر مردن! \nلە ھەڵمەتی ڕابردووی تر، \nگەرم تر بێ، \nئەوەی مەبەستمە، گوێ بگرێ\nئەو کەسەیە…\nئەچێ بە گژی مردنا…\nئەم لە پێشا یەخەی ئەگرێ\n- پشوویەک -\nڕێگای ئازار ئەگرێ و ئەبڕێ\n\nئەو کەسەیە، خڵتەی درۆی\nئەفسانەکان ڕائەماڵێ\nبیری تاریکی دەسخەڕۆی\nفریشتەکان.. ڕائەماڵێ\nکارون: \nئەمە مەڵێ!!\nمادیا: \nپەلە… مەکە! \nکاردا: \nتەواوی کە! \nکارون: \nمەبەست زیاتر، ڕۆشنترکە! \nکاوە: \nھەر زوو وتم\n\nقسەی دڵم، بۆ کەسێکە\nبیر… ڕوناک بێ\nنەک بیر دیلی\nئەژدەھاک بێ\nنانا، ئانلیل، لە ھار، سمکان\nفریشتەکان…\nنیشانم بەن.. ڕێگەو شوێنیان\nدڵیان، چاویان، گیانیان، دەستیان\nنیشانم بەن! \nئەژدەھاکیش.. ھاوار ئەکا\nئەڵێ سمکان\nئەڵێ لەھار\nئەڵێ ئاشنان\nئەڵێ.. ئۆتۆ\nچاک بزانن، قەت یەک نابێ\nقەت یەک ناگرێ..\nخوای من و تۆ و\nھینی زۆردار. \nفریشتەیەک کە ئەژدەھاک\nبیپەرستێ…\nئەینێمە خاک!!\nکارون: \nتۆ وا بڵێ\nکاردا: \nتۆ بێ دەنگ بە، با ئەو بڵێ\nمادیا: \nبا ئەو بڵێ\nکاوە: \nداوا ئەکەن، باران داکات\n\nداوائەکەن، ئاوەدانیی\nژیان خۆش کات\nزۆر دەمێکە، ئەم داوایە\nبەری خۆزگەی بەرەڵایە\nنەتان پرسی، کوانێ ئەنجام؟ \nچی بۆ کردن فریشتەکان؟ \nچی کرد ئانلیل چی کرد سمکان؟ \nتەنھا باران…\nتینویەتی ئێمە ناشکێنێ\nبەتەنیا نان…\nبرسێتی ئێمە ناشکێنێ\nکارون: \nگوایە… چیە؟ ! \nکاردا: \nچیتر.. نییە! \nمادیا: \nئاو تینوێتیمان ئەشکێنێ\n\nنان برسێتیمان ئەشکێنێ\nچیتر ھەیە..! \n«کاردوخ دێتە ژوورەوە»\n«کاوە لە سەر قسەکردن ئەڕوات»\n\nدەمتان قفڵی لێ دراوە\nدەمێ کە ژەنگ ڕزانوێتی! \nمێشکتان زنجیر کراوە…\nمێشکی دوژمن خەسانوێتی\nدڵتان ھەستی تیا نەماوە\nوشەی قسەتان سواوە\nلە کاری ڕۆشتن کەوتووە\nدەروونتان کرم تێی داوە\nپیاوەتیتان تیا مردوە! \nبە دەستی یەک، خۆشەویستیی…و\nبرایەتیتان ناشتووە! \n- پشوویەک -\nخۆ سەردەمێ باران ھەبوو\n\nنانی زۆری ھەرزان ھەبوو\nبەڵام ئەوەی کە من ئەیڵێم…\nئەوساش نەبوو! \nکاردوخ: \nبەرداش نەبوو؟ !!\nکارون: \n«ڕوو ئەکاتە کاردوخ»\nتۆ بێ دەنگ بە، ئێستە ھاتی…\nکاردا: \nپێمان بڵێ چی تر نەبوو! \nمادیا: \nتەواوی کە، … چی تر نەبوو! \nکاوە: \nئەوەتەی ھەین…\n\nھەر ژێر دەست بووین\nئەوەی ئەیڵێم سەربەستی یە\nڕێگای ڕۆیشتنی ڕاستی یە\nخۆری بەتینی بڕوایە\nبەھاری سەوزی ھیوایە…\nسەرفرازی دڵ و چاوە…\nخەرمانی ڕۆژی شادی یە\nگەردن بەرزیی، ئازادیە\n- پشوویەک -\nژیان تەنیا سەربەستی یە\nکارون: \nوەک تۆ ئەڵێی\n\nبڕوا بەفریشتە نەکەین\nبایەخ بە ھیچ خوایەک نەدەین\nئەی ئەو بەھەشتەی، تۆ ئەیڵێی\nچۆن پێی بگەین؟ ! \nکاردوخ: \nپشتمان کێیە؟ \nمادیا: \nچیمان پێیە؟ \nکاردا: \nقۆناخ کوێیە؟ \nکاوە: \nھەموو ڕۆژێ من ئاسنی، \n\nڕەق و پتەو ئەشکێنمەوە\nئەیکەم بە ئاو ئەیتوێنمەوە\n«ڕوو ئەکاتە کارداو مادیا»\nئێوەش جەرگی عەرد ھەڵ ئەدڕن\n\nتاشە بەردی ئەم کێوانە\nبەشانی ڕەنج ئەگوێزنەوە\nھەڵی ئەگرن. \n«ڕوئەکاتە کارون»\nتۆش شەڕ لەگەڵ گورگا ئەکەی\n\nبەشوێن مردنا ڕائەکەی\n«ڕوو ئەکاتە کاردوخ»\nتۆش بەرداشی ئاش ئەگێڕی\n\nئارەق تێکەڵ بە جۆ ئەکەی\nبە ماندوێتی ژین ئەوێری\n- پشوویەک -\nئیتر ئێمە چۆن ناتوانین\n\nتەختی زۆردار سەر نگون کەین: \nئێمە وا بین\nچۆن ناتوانین\nدیلی و ژێر دەستیی زەبوون کەین\n- پشوویەک -\n«ڕوو ئەکاتە کاردوخ»: \n\nتۆ پێم ئەڵێی… پشتمان کێیە؟ ! \nفریشتەکان؟ خوا زۆرەکان! \nنە و…خۆمانین\nخۆمان پشتین\nخۆمان خاوەن بازو و مشتین\nھەر خۆشمانین…\nچارەنووسین! \nئەم بازووانە… بازووی ھێزە\nکەللە پژێنی.. دوژمنە\nبەزێنەری، ..\nدێوو درنجی مردنە! \nئەم بازوانە..\nھاوڕێی کۆنی سەرکەوتنە! \n«ڕوو ئەکاتە مادیا»\nتۆش پێم ئەڵێی…چیمان پێیە…\n\nئەوەی لەلای من و تۆیە! \nلای ئەژدەھاک دەس ناکەوێ\nچیمان پێیە؟ …\nبڕوای گیان و بیرمان…پێیە\nخۆرمان.. پێیە…\nھێزی شاخ و کێومان پێیە\nھەقمان.. پێیە\n«ڕوو ئەکاتە کاردا»\nتۆش پێم ئەڵێی قۆناغ کوێیە؟ \n\nقۆناغ قەڵای ئەژدەھاکە\nھاڕینی سەری ناپاکە\n«بەسەر سوڕمانەوە ھەمویان بەیەک جار»\nمەبەست سەری ئەژدەھاکە؟ ! \n- پشوویەک -\nکاوە: \nبەڵێ ئەژدەھاکە\n\nسەری… زۆردار\nسەری بەڵا، سەری خوێنخوار! \nتا ئەو سەرە لە ناوا بێ\nپرسەی ژیان تەواو نابێ\nقەت نای بینن\nسەر فرازیی وەرزی بەھار\n«ھەموویان پێکەوە:»\nئەی سەری مار؟ ! \nکاوە: \nئەفسانەیە وەکوو لە ھار\n\nوەکوو ئۆتۆ وەکوو سمکان\nبیانووی…زۆردار، \nبۆ چاو بەستە، ماری سەر شان! \nکامتان شانی ئەژدەھاکتان\nبینیوە ھەتا بزانن! \nڕاستە ماری چوار سەری شان؟ \n- پشوویەک -\nئەژدەھاک…مار\n\nمار…خۆیەتی\nسەری بەڵا\nسەری ئازار ھەر خۆیەتی…\nژەھری مردن ھەر خۆیەتی\nکفنی مردن ھەر خۆیەتی\nھەتا ئەھرەمەن خۆیەتی! \n- پشوویەک -\nکارون: \nبەڵام ڕێی سەرکەوتن سەختە! \nمادیا: \nقسەی کاوە نەخشی بەردە! \n\nقسەی دەروونێکی ڕاستە. \nکاردا: \nئەوەی ئێمە ئەی دۆڕێنین\n\nتەنھا ھەر کۆت و پێوەندە\nکاردوخ: \nبا تۆوی ئەم گفت و پەندە\n\nلەناخی دڵابچێنین\nکارون: \nمنیش ھاتوم…\n\nلەگەڵتانا ڕێگە گرتووم\n«گوردۆ بە ھەنسکە بڕکێ دێتە ژوورەوە»: -\nبابە…ھاتوم…پێتان بڵێم\n\nخوێنمژەکانی ئەژدەھاک\nپاشای زۆردار…\nورووژاون…\nھەر چاوێکیان کردووە بە چوار! \nڕق ھەستان! \nئەپشکنن…بۆ ئەوانە، \nچاو ھەڵ ئەخەن\nنەچوون بۆ کۆڕی زەماوەنگ\nدوورن لە ھەڵپەڕکێ و ئاھەنگ\nکاوە: \n«ڕوو ئەکاتە کاردا و مادیا و کاردۆخ و کارون»\nئێوە بڕۆن خۆتان دەرکەن\n\nبەڵام بەڵێنی سبەینێ\nلە یاد نەکەن..\n«کاوە و گوردۆ، دێنە پێش شانۆوە»\nگوردۆ: \nبابە زوو کە تا نەھاتوون\n\nتا گورگەکان…پەیدا نەبوون. \nبابە…زووکە\nکاوە: \n«بە توڕەیی و توندو تیژییەوە»\nبەڵێن بێ بتی ئەفسانەی\n\nدیلی و ڕسوایی بشکێنم\nتەخت و تاراجی ژێر دەستیی\nلەبنەوە ھەڵ تەکێنم\nقەڵاو زیندانی ئەژدەھاک\nبڕوخێنم…\nبەڵێن بێ کۆشکی تاوانی..\nلەگەڵ خۆیدا بسووتێنم! \nسەری ئەم تاریکە شەوە\nبنەوێنم…\nخۆری سەربەستی و ئازادیی\nبە دەستی خەبات ھەڵ بێنم! \nگوردۆ: \nبابە…زووکە! \nکاوە: \nڕزگاریی بە خوێن گوڵ ڕەنگ کەم\n\nسەر شۆڕی تا سەر بە پەنگ کەم\nلە زەنگ بدەم\nمن زراوی مردن بەرم\nمن ڕاوی نێم\nئەم وڵاتە پڕ لە دەنگ کەم…\nبە دەستی خۆم کفنی مردن! \nلەبەر خۆم کەم. \nھەتا ئاڵای سەرفرازیی\nئەم میللەتە، …\nلەسەر لووتکەی بەرز ھەڵ ئەکەم\n«لەگەڵ چوونە دەرەوەدا»\nلەسەر لووتکەی بەرز ھەڵ ئەکەم"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "کاوەی ئاسنگەر", "poem_title": "تابلۆی پێنجەم", "poem_description": "", "poem_text": "«جێگا ژووری ڕازاوەی شاھانەی ئەژدەھاکە، لەسەر تەختەکەی دانیشتووە، گەلێ جۆر میوە و بابەتی خواردەمەنی جیاوازی لەبەردەما دانراوە»\nئەژدەھاک: \nبەتەنیا لەبەر خۆیەوە…\nئەم دنیایە، وەک کەنیزەک\n\nلەبەر پێما… ڕاکشاوە! \nئەم زەمینە… پان و پۆڕەی!!\nلەبەردەمما ڕاخراوە! \nئەم ھەموو مەردوومە زۆرەی، \nوەک مێروولە، \nلەبەر چاوم دێن و ئەچن\nھەتا ئەمرن…\nدەست لەسەرسنگی کڕنووشی\nبۆم ئەوەستن! \nئەڵێم ئەم ژیانە ھەمووی…\nوائەزانم…\nھەر بۆ خۆم دروست کراوە! \nبۆ من… تەنیا بۆ من دانراوە\n- پشوویەک -\nئەڵێین بەھەشتی ئەستێرە\n\nقەشەنگترە لە ھی ئێرە\nبڕوا ناکەم! \nئەڵێن چیت ویست لەوێ ھەیە! \nچیت داوا کرد! \nلە بەر دەمتا ئامادەیە! \nوەکوو ئەڵێن: \nئەوە بەھەشتی ئەوێیە! \nئەگەر واش بێ ئینجا چییە! \nسەیر نییە! \nلێرەش ھەیە، لای من ھەیە\nئەڵێی خواردن لە بەر کردن! \nئەوە ھەزار جۆرە چەشن…\nئەڵێی ئافرەت، بۆ ڕابواردن\nھەڵبژێرە! \nنەشمیلە بێت، یان کەڵەگەت\nجرپن بێ، یان ھێمن بێ دەنگ\nسوور و سپی، یان گەنم ڕەنگ\nھەڵ بژێرە! \nبڕوا ناکەم بە ھەشتی…\nدووری ئەستێرە\nبگاتە بە ھەشتی ئێرە!!\nبڕوا ناکەم! \n- پشوویەک -\nشەراب، سەما، کانی ئاڵتوون\n\nھەر لێرە ھەن، ھەر لێرەش بوون\n- پشوویەک -\n«لە دوای قەیرێ بیرکردنەوە و دەست بە دەستا دان»\nبەڵام… بەڵام… ئەم مردنە\n\nتێکی داوە…\nئەم مردنە ئێسک قورسە\nتارمایی ھەر لە بەر چاوە…\nبە تەنیا ئەو… لەبەر دەمما\nڕەپ وەستاوە…\nھەر تەنیا ئەو: داوای بووردن\nلە من ناکا…\nھەر تەنیا ئەو، کڕنووش نابا…\n- پشوویەک -\n«زۆرتر بیر ئەکاتەوە و زیاتر ئەشڵەژێت»\nمردن… مردن… واتە چاوم\n\nئەنووقێ و ئیتر نابینێ…\nڕووناکی ئیتر… نابینێ\nکەس نابینێ، ڕەنگ نابینێ\nژنی شۆخ و شەنگ نابینێ\nھیچ نابینێ! \nھەموو شتێ تاریک ئەبێ\nتاریک وەک شەوە زەنگ ئەبێ! \nھیچ نابینێ، ھیچ نابینێ\n- پشوویەک -\nدڵم لە لێدان ئەکەوێ…\n\nگوێم کپ ئەبێ… ھیچ نابیسم\nنە قسەی خۆش، نە سۆز و ساز..\nنە گۆرانیی کچی دەنگ خۆش\nنە دەنگ و باس! \nنە خوڕەی ئاو، نە خوێندنی\nباڵندەی چیا و دارستان..\nنە پێکەنینی.. شۆخی جوان\nھیچ نابیسم… ھیچ نابیسم…\nکاتێ… مردم..\nئەڵێم ئەگەر ھات و مردم!!\nڕووتەیەک.. یان\nھەژارێکی.. پیس و چڵکن\nھەڵم ئەگرێ\nوەک پەڕۆیەک…\nفڕێم… ئەدەن..\nئینجا… ئینجا..\nخۆڵ بەسەر لاشەما ئەکەن! \nپاش چەند ڕۆژێ…\nمار لە گەردنم ئەئاڵێ\nورد… ورد ئەمخۆن! \n- پشوویەک -\nستەمە… چۆن… ئەم ئەنجامە؟ \n\nھەزار ساڵیش تەمەنم بێ…\nھێشتا کەمە…\nئەم ئەنجامە؟ … زۆر ستەمە..\nزۆر ستەمە!!\n- پشوویەک -\n«لەگەڵ قاقای پێکەنیندا»\nبەڵام بۆچی ئەبێ بمرم\n\nبە ھێز.. بە زۆر، \nمردن ئەگرم! \nلە زیندانا تونگی ئەکەم\nمن چۆن ئەمرم! \nنەخۆش… ئەمرێ\nھەژار… ئەمرێ\nلاواز و دەردەدار ئەمرێ\nبرسیی ئەمرێ\nبێ دەرەتان، بێکەس ئەمرێ\nمن چۆن ئەمرم\n- پشوویەک -\n«مۆسیقایەکی ترسێنەر لێ ئەدرێ و تارمایی مردن دێتە ژوورەوە، لەپاش ئەوەی ئەژدەھاک چاوی پێی ئەکەوێ ئەشڵەژێ و لە بەر خۆیەوە»: \nڕاستی نییە… خەو ئەبینم\n\nبا ڕۆژیش بێ…\nلە تارمایی شەو ئەبینم…\nبا ڕاستیش بێ…\nئەژدەھاک لە چی ترساوە! \nکێ لە بەریا نە لەرزاوە! \nئەم جانەوەرە «نیتی» یە\nپاسەوانی مەینەتیە…\nبا ئەویش بێ! \nئەژدەھاک لە کێ ترساوە! \n«دەنگ ھەڵئەبڕێ.. دەست بۆ تارماییەکە درێژ ئەکات»\nکێیە؟ کێیە؟ \n\nبۆ ئەژدەھاک کڕنووش نابا\nوا بێ دەربەست ڕاوەستاوە؟ ! \nکێیە؟ کێیە؟ \nتارمایی مردن: \nدۆستم… دۆستم\n\nھانێ… دەستم\n«دەست بۆ ئەژدەھاک درێژ ئەکات»\nئەژدەھاک: \nدەست بۆ یەکێ درێژ ناکەم\n\nتا نەی ناسم\nتا تێی نەگەم! \nتارمایی مردن: \nچاک ئەمناسی\n\nمن نەناسی! \nکێ ئەناسی؟ \nئەژدەھاک: \nتۆم نەدیوە! \nتارمایی مردن: \nلە ژیانا، لە دنیادا\n\nکێ بەتەنیا\nکڕنووش بۆ ئەژدەھاک نابا\nلە بەردەمیا نە لەرزیوە\nمن ئەو کەسەم! \nمن ئەنجام و چارە نووسم! \nھەر ئەم بینی…\nئەژدەھاک: \nوتت دۆستم! \nتارمایی مردن: \nدۆستیشم و خۆشەویستم! \nئەژدەھاک: \n«ئانلیل» لە خەوا پێی وتووم\n\nئەوەی بۆ تۆ کڕنووش نابا…\nتێی گەیشتووم! \nھەر مردنە…\nتۆ مردنی؟ ! \nبەڵام… بزانە… ئەژدەھاک\nناترسێنی…\nتارمایی مردن: \nمن میوانی دۆستی خۆمم\n\nدڵگیر نابم! \nھەر سەرێ تۆ سەری ئەبڕی\nبە دیاری بۆمی ئەنێری\nھەر ئاواتێ تۆ ئەی کوژی\nھەر بەھارێ تۆ ئەی نێژی\nھەر خوێنێ تازە بیڕێژی\nخواستی منە\nڕاگرتنی دڵی منە! \nئەژدەھاک: \nتێ گەیشتم بۆچی دۆستی\n\nلە کڕنوشا بۆم ناوەستی! \nبەڵام ناتوانی زمانی…\nمن ببەستی! \nلە گوێ بخەی! \nتۆ مردنی! ناوت ھەیە! \nبەڵام دەنگ و ڕەنگت نییە! \nوەک من ژیانت تیا نییە! \nتارمایی مردن: \nلەگەڵ تۆدا…\n\nشەڕ کردن لای من نەنگییە!!\nمن میوانی دۆستی خۆمم\nئەژدەھاک: \nوتت ئەنجام چارە نووسم\n\nبۆ منیشە…\nگەر… دۆستتم؟ ! \nتارمایی مردن: \nئادەمیزاد لە دایک ئەبێ\n\nوردە… وردە بۆ گەورە بوون\nھەنگاو ئەنێ! \nدێتە کۆڕی ژیانەوە…\nئەرک ئەکێشێ! \nئارەق و ڕەنج و تەقەلای\nزۆر ئەڕێژێ…\nچاو ئەبڕێتە… بەرزی ھیوا\nدەست… ئەکوتێ\nقاچ… ئەکوتێ\nشان… ئەکوتێ\nدێت و ئەچێ\nبە بێ سرەوتن، ئەڕەتێ! \nبۆ نان، بۆ مناڵ، بۆ ژیان..\nئەکەوێتە گەرمەو کێشە…\nبۆ تەمەنێ…\nکەمی خۆشە، زۆری ئێشە! \nلە ئەنجاما… دێ بۆ لای من…\nمنی مردن! \nئەژدەھاک: \nچارەنووسی منیش وایە! \n\nیاخود جیایە…؟ \nتارمایی مردن: \nمن پێم وتی…\n\nتۆ تارمایی گیانی منی…\nدۆستی گەورەی…. \nئەھرەمەنی\nخۆت مردنی\nبەڵام ئەمری! \nئەژدەھاک: \n«بە شپرزەییەوە»\nنابێ بمرم… ئەژدەھاکم\n\nنابێ بمرم… نابێ بمرم! \nوەک ئەم خەڵکە، تێی گەیشتووە\nزەننەقیان بۆ لە من چوە؟ \nچیم کردوە! \nتارمایی مردن: \nئەوەی ئەیکەم… سووک کردنی\n\nباری ئازاری سەر شانە! \nلە بێخەوە ھەڵکەندنی…\nداری کرمۆڵی ژیانە! \nڕزگار کردنی ئینسانە…\nئەوەی ئەیکەم…\nلە سەر.. داوای…\nسکاڵای دەمی خۆیانە!!\nئەژدەھاک: \n«بە مەراییەوە»\nھەر چۆنێک بێ، ئێمە دۆستین\n\nپشت بە یەکتری ئەبەستین\nچاکتر وایە ڕێک بکەوین! \nبا ناحەز پێمان خۆش نەبێ! \nلێک نەکەوین…\nتۆ بۆ من و من بۆ تۆ بم\nچیت ویست ئەیکەم…\nبەڵام نەمرم! \nتارمایی مردن: \nبەڵێن نادەم\n\nخواستی وا لە ئەستۆ ناگرم! \nئەژدەھاک: \nھەر چیم ھەیە بۆ تۆو نەمرم! \nتارمایی مردن: \nخواستی وا لە ئەستۆ ناگرم! \nئەژدەھاک: \nئەوە قەڵام، ئەوە کۆشکم\n\nتەنھا نەمرم! \nتارمایی مردن: \nخواستی وا لە ئەستۆ ناگرم! \nئەژدەھاک: \n«تاجەکەی لە سەری دائەگرێ»\nئەوە تاجم، ئەوە تەختم\n\nئەوە خەزنەی زێڕ و بەختم\nھەموی بۆ تۆو… تەنھا نەمرم\nتارمایی مردن: \nتۆش ھەر ئەمریت! \nئەژدەھاک: \nئەوە ژنی تازە و جوانم\n\nبەخشی بە تۆ و تەنھا نەمرم\nتارمایی مردن: \nتۆش ھەر ئەمریت! \n«ئەژدەھاک دەست ئەکات بە ھاوار کردن و تارمایی مردن ون ئەبێت»."}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "کاوەی ئاسنگەر", "poem_title": "تابلۆی شەشەم", "poem_description": "", "poem_text": "«جێگا ژوورێکی ماڵی کاوەیە، کاوە لەچاوەڕوانیکردندایە، بە ژوورەکەدا ھات و چۆ ئەکات»\nگوردۆ دێتە ژوورەوە: \nگوردۆ: \nزۆر ڕاوەستام کەسیان دیارنین\n\nکەسیان نەھات…\nکاوە: \nئاخۆ بزانە گیری چین\n\nکوڕم… ھەردێن\nنای شکێنن… گفت و بەڵێن\nپاسەوانی بەر دەرگابە\nبە ئاگابە…\nئەبێ ھەر بێن\n«گوردۆ ئەچێتە دەرەوە»\nکاوە: \nکاسە پڕ بوو لێی ئەڕژێ\n\nکاسەی ڕق و داخمان پڕە\nبائەم ڕقە، بائەم ئاگرە\nلە داگیرکەر ھەڵبپرژێ\nبە گژ زۆردارانا بچێ\nدەستی خوێناویان بگرێ\nلەشیان بگرێ\nکۆشکی پڕ تاوانیان بگرێ\n- پشوویەک -\nزۆر دەمێکە ئێسکی ڕەنجمان\n\nمێشکی ڕۆڵە و جوان و گەنجمان\nخۆراکی خوانی دوژمنە\nزۆر دەمێکە ئەم وڵاتە\nوەک گۆڕستان…\nدایکی نەگبەتی و مردنە…\nزۆر دەمێکە ئەم وڵاتە\nچیا و کەژی\nوەک خەڵکەکەی، پەست و ماتە\nزۆر دەمێکە چاوەڕوانی\nبەھارێکی فەڕو و ھاتە\n- پشوویەک -\nپاڕانەوەی ڕوو لە ئاسمان\n\nپاڕانەوەی دەستە و ئەژنۆ\nسکاڵا بۆ فریشتەکان\nتەفرەی ژیانی دەسخەڕۆ\nفرمێسکی چاو، ھەناسەی سارد\nھەموو بەشێ بوون لەدرۆ\nبێسوود، بێداد\nھەر ماینەوە ژێر دەستە بووین\nنەک جار و دوو…\nھەزار جار ماران گەستە بووین\n- پشوویەک -\nبۆ گەیشتن... \n\nبەئازادی، بەسەرکەوتن! \nئەبێ باجی خوێنی دڵ بەین\nدەست بکەینە ملی مردن! \nدنیای خەم و نائومێدی\nپڕ لە ھیوای چەپکە گوڵ کەین! \nئاڵای سپی خۆشەویستی\nلە ناو گیانا، بۆ یەک ھەڵکەین\nبۆ سەر کۆشکی ئەژدەھاکیش…\nڕەشەبا بین\nگەردەلوول بین، ھەموو ھەڵ کەین\n- پشوویەک -\n«گوردۆ دێتە ژوورەوە»... \nگوردۆ: \nبابە… ئەوا یەکە یەکە\n\nدیارن… ھاتن\nکاوە: \nبەخێر ھاتن. \n«ڕوو ئەکاتە گوردۆ»\nئادەی ئەو لبادەش داخە…\n«لبادێک دائەخات»\nگوردۆ: \nچاوەڕوانی… فەرمایشتم! \n\nلەگەڵتانا من دانیشم\nیاخود بڕۆم؟ \nکاوە: \nچاوی بەدی پەناو پاسار\n\nنەھێن گرن…\nبۆ ئەژدەھاک\nئێشکی پارێزی پێوەدان\nلە ناکاوا لە پیاو… ئەگرن! \nواچاکترە! \nبەر دەرگای پاراستن بگرە\nپاسەوانی سەربەستی بە! \nگوردۆ: \nسەر لە پێناوا، ئامادەم\n\nچیت وت بیکەم\n«بەرەو دەرەوە ئەڕوات کاوە بانگی ئەکاتەوە»\nکاوە: \nبیرم نەبوو…\n\nدایکت کوانێ لە ماڵ نییە؟ \nگوردۆ: \nبەیانی زوو..\n\nھێشتا ھەتاو نەکەوتبوو\nئاگام لێ بوو\nئامادە بوو، بچێ بۆ سەر\nگڵکۆ و گۆڕی براکانم\n«گوردۆ ئەچێتە دەرەوە»\n- پشوویەک -\n«کاردا و مادیا و کاردوخ یەک لە دوای یەک یەنە ژوورەوە»\n- سڵاو\n\n- سڵاو\n- سڵاو\nکاوە: \nبەخێرھاتن سەر ھەردوو چاو…\n\nدڵتان ڕوو کرد..\nگیانتان خۆش کرد…\nماڵی منتان\nئاوەدان کرد! \n«دائەنیشن»\n- پشوویەک -\nکاوە: \nسەگەکانی کۆشکی زۆردار\n\nوەک شێت و ھار…\nدوێنێ کەوتوونەتە بازاڕ\nدەست نە پارێز…\nدروێنەی لەشیان کردووە! \nبە ڕم کاسەی سەری زۆریان، \nھەڵ گرتووە! \nمادیا: \nچ ھەواڵێکتان بیستووە؟ \nکاردۆخ: \nھەر پاشایەک، وەک ئەژدەھاک\n\nوڵات وڵاتی خۆی نەبێ\nتاجی دزراو بکاتە سەر\nکاردا: \nتەخت… فڕێنەر\n\nئەبێ وابێ\nکاوە: \nلەوەش زیاتر، \n\nبۆیە کینەو ڕقی زۆرە، \nشمڵی شوومی ھەرا و شەڕە! \nخوێناو خۆرە، \nچونکە زڕە\nوەجاخ کوێرە! \nمادیا: \nکاوە پێکای، سەرنج وردە\nکاردۆخ: \nفەرمایشتەکەی پەسەندە\nکاردا: \nداری زڕ و بێبەر ناژی\n\nئەبێ بمرێ\nبە لادابێ\nزوو بێ و درەنگ\n«گوردۆ دێتە ژوورەوە»\nگوردۆ: \nبابە.. دایکم گەڕایەوە…\n\nلە سەر قەبران\nلە دوای گریان\nلە پاش شیوەن و لە خۆدان\nمادیا: \nبە تەنیا دایکی تۆ نییە\n\nسک سووتاو بێ\nکوڕ کوژراو بێ\nجەرگی لە سەر، پشکۆی خەفەت\nھەڵ قرچاو بێ\nبە تەنیا دایکی تۆ نییە\nکاوە: \n«ڕوو ئەکاتە گوردۆ»\nکوڕم بڕۆ پاسەوانی\n\nبەر دەرگابە\nبە ئاگا بە\nگوردۆ: \nبەڵێ… بابە\n«ئەچێتە دەرەوە»\n«سارا، دایکی گوردۆ، دێتە ژورەوە، میوانەکان لە بەری ھەڵئەستن»\nسارا: \nھەموو لایەک بەخێرھاتن\n\nسەر ڕۆح، سەر دڵ، سەر چاو ھاتن\nھەموو لایەک بە خێرھاتن\nمادیا: \nگوردۆت نەمرێ\n\nسەر فراز بی\nئیتر ناسۆر یێخەت نەگرێ\nشیوەن بەس بێ! \nئاسمان سەبووریت باتەوە! \nکاردا: \nچاکان… ئەجرت بداتەوە\n\nنەترس، تۆڵەت بکاتەوە\nکاردۆخ: \nھەموو ئەمرین\n\nئەم ڕێگایە ئەبێ ببڕین\nئاسمان، سەبووریت باتەوە! \nسارا: \nفەرموون… فەرموون\n\nدابنیشن\n«دا ئەنیشنەوە»\n«لە سەر قسە کردن ئەڕوات»\nکوڕتان نەمرێ\n\nلە ماری سەر شان بە دوور بن! \nفریشتەکان…\nدەست بە باڵتانەوە بگرێ\nھی ھەمووان! \nکاوە: \nبرسیمانە، نیوەڕۆیە\n\nھیچمان ھەیە…\nسارا: \nئەوەی ھەیە، نانو دۆیە! \nکاوە: \nبۆمان بێنە! \n«دایکی گوردۆ ڕووئەکاتە میوانەکان»\nبەخێرھاتن، سەر چاو ھاتن\n«ئەچێتە دەرەوە»\nکاوە: \n«بە تەوسەوە، مەبەستی لە قسەکانی سارایە»\nفریشتەکان… ڕزگارمان کەن\n\nڕزگار نابین\nئەفسانەکان، ڕابەرمان بن\nخراپتر بین\nچاکتر نابین\n- پشوویەک -\nمادیا: \nدووانمان ماون، ئامادە بن\n\nبۆ نەھاتن\nکاردۆخ: \nنایەن وتیان: \n\nگەشتێ بۆ ناو چیا ئەکەن\nگەر سەریش بەن\nئەبن بە سییان\nکاوە: \nمانای چی سییان؟ \nکاردا: \nگاڵتەیە… یان…\nکاردۆخ: \nگاڵتە نییە، پێتان ئەڵێم\n\nچۆن بوون بە سییان! \nکاوە: \nئەوە… دووانیان\n\nگۆڕ ھەڵکەنی ئەژدەھاکن! \nدڵ نیاین لێیان کە پاکن\nبەڵام سێھەم! \nئەبێ کێ بێ من نایناسم؟ \nکاردۆخ: \nمن ئەیناسم! \n\nپاسەوانی کۆشک و قەڵای\nپڕ لە بەڵای\nئەژدەھاکە! \nکاوە: \nئەژدەھاکە؟ ! \nمادیا: \nئەژدەھاکە؟ ! \nکاردا: \nپاسەوانی\n\nکۆشکی زۆردار و ناپاکە؟ ! \nکاردوخ: \nپەلە مەکەن، پەلە مەکەن\n\nلە سەر خۆ بن\nلە خۆتانەوە ھەڵ مەچن\nبەڵێ… بەڵێ\nقەڵا و کۆشکی\nئەژدەھاکە! \nبەڵام… مەردە\nدروست… ڕاستە\nکوڕی چاکە\nکاوە: \nکوڕی چاکە؟ ئامادەیە. \n\nبێت بۆ مردن\nکاردوخ: \nچاوەڕوانی ئەو ھەلەیە! \nکاوە: \nمادام وایە…\n\nئەو ئەگەر بێت\nسەر چاومان بێت\nماڵ بە ھاتنی ئاوایە! \nمادیا: \nئەمە وایە! \nکاردا: \nخۆشەویستی ھەمووانی\n\nپێ ڕەوایە! \nمادام وایە…\n- پشوویەک -\n«سارا دێتە ژوورەوە، کاسە دۆیەکی گەورەی بە دەستەوەیە لەگەڵ دەستەوارەیەک ناندا، کاوە لێی وەرئەگرێو لەبەر دەمی میوانەکاندا دای ئەنێت»\nسارا: \nئێوە میوانی ناوەخت بوون\n\nگلەیی لە سەر خۆتانە، \nکە بێ بەخت بوون\nکاوە: \nفەرموون… فەرموون\n«دەست ئەکەن بە خواردن، پشوویەک ئەخایەنێت»\n«گوردۆ بە پەلە دێتە ژوورەوە ڕوو ئەکاتە ھەمووان»\nگوردۆ: \nڕێبوارێکی ناسیاوم دی\n\nبەرەو گردی سەروو ئەچوو، \nشپرزە بوو، شڵەژا بوو، \nکە لێم پرسی\nچرپانی بە گوێما وتی: \nلە بەندەکانی ناو زیندان\nبەیانی زوو…\nشەش حەوتێکیان، ھەڵواسیوە…\nیەکێکیان کوڕی ئەو بووە! \nلەگەڵ قسەدا فرمێسکی، \nبۆم ھەڵ ئەڕشت\nبەدەم گریانەوە و ڕۆیشت\nکاوە: \nکوڕو ئەم شەوە ھەر ئەبێ\n\nبەسەر بچێ…\nدرەنگ بێ و زوو…\nتۆ ئێشکی بەر دەرگا بگرە! \nپاسەوان بە…\nبە ئاگابە…\nگوردۆ: \nبەڵێ… بابە\n\nنەک پاسەوان\nبڵێ… بمرە\n«ئەیەوێ بچێتە دەرەوە کاوە بانگی ئەکاتەوە»\nکاوە: \nکوڕم… گوردۆ\n\nئەم بەردەستانەش… ھەڵگرە\n«گوردۆ بەردەستەکان ھەڵ ئەگرێ و لەگەڵ خۆیدا ئەیانباتە دەرەوە»\n- پشوویەک -\n«تابلۆی بێ دەنگ ھەموویان لە یەکتر نزیک ئەبنەوە، بە بێ دەنگی لە ناو خۆیانا دەست ئەکەن بە گفتو گۆ، لە ڕێی بزوتنەوەوە جووڵانەوەی دەست و دەم و چاویانەوە ئەوە دەر ئەکەوێ کە خەریکی دانانی پیلانی ڕاپەڕینن. ئەم ھەڵوێستی بێ دەنگییە، تابلۆیەکی تایبەتییە و نیشانەی ئیش کردنی نھێنی و وریا بوونەوەیە، ماوەیەک ئەخایێنێت»\nکاوە قۆناغی بێ دەنگی ئەشکێنێ و ھەڵ ئەسێتە سەر پێ و ئەڵێت: \nکاوە: \n«بە دڵنیایی و بڕوایەکی بە ھێزەوە»\nئینجا، ئیتر قسەی زمان\n\nلەگەڵ قسەی دڵا یەک کەوت\nئینجا ئیتر، دڵنیایی\nخۆری بڕوای تەواو بەرکەوت\nلە ئێستاوە، ڕۆژی ھەستان\nبەسەر دیلێتیا سەر کەوت\nلە ئێستاوە، پاشە ڕۆژی\nڕووناکیمان ھات و دەرکەوت\n- پشوویەک -\nخڵتەی درۆی ئەفسانەکان\n\nتا دوێنێ مێشکی گرتبووین\nنیزای ڕوو لە فریشتەکان\nدەستی کردەوەی بەستبووین! \nتا دوێنێ بوو لە کەژاوەی\nجادووی دوژمنا نووستبوین! \n- پشوویەک -\nکاردوخ: \nوا ھەستاوین\n\nگیانمان لەسەر لەپی دەستا\nسەریش تا سەر لە پێناوین! \nمادیا: \nبڕیارمان تێکەڵ بە خوێنە\n\nخوێنمان ئاوێتەی بڕوایە\nبڕوامان وەک خۆر ڕووناکە\nبەھاری ئاواتی تیایە، \nئەنجام سەری ئەژدەھاکە\nکاردا: \nئەنجام… پاکە\n\nئەمرین بۆ ئەوەی دەغڵ و دان! \nبە پیت تر بێ\nشیری ناو دنکی پڕ تر بێ\nئەمرین بۆ ئەوەی کە ژیان\nبۆ نەوەی ھاتوو خۆشتر بێ\nئەمرین… بۆ ئەوەی کە مناڵ\nبزەی لێوی بژی و نەمرێ\nلە کۆشی گەرمی دایکێتی\nئیتر نەکرێ! \nکاوە: \nئەگەر مردین بەلەش ئەمرین\n\nبۆیە ماڵ ئاوایی ناکەین\nبۆیە ناگرین…\nبۆیە فرمێسکی زەبوونی\nھەرگیز ناسڕین…\nئەگەر مردین\nئەگەر لەم ڕێیەدا کوژراین…\nلە پاش خۆمان…ئەمان بینن\nبە گیان دەست لە ملتان ئەکەین\nئەژین لە ناو دەروونتانا\nلە ناو بیلبیلەی چاوتانا\nلە دەنگتانا…\nلە ھەڵبەست و وتارتانا…\nلە پایزو بەھارتانا\nئێمە ئەژین لەگەڵتانا! \nکاردوخ: \nلە زەنگ ئەدەین\n\nدەماری سڕ ئەبزوێنین\nلە سەر لووتکەی بەرز، بانگ ئەدەین\nگەل لە زۆردار ئەوروژێنین! \nکوورەی ژیان ئەجۆشێنین\nئەم دنیایە ئەخرۆشێنین\nلە زەنگ ئەدەین\nئەبین بە با و تۆف و باران! \nبە برووسکە، بە چەخماخەی\nتیژی ئاسمان! \nبۆ داگیرکەر، ئەبین بە ژان\nژانی مردن! \nژانی تەفر و تونا کردن! \nمادیا: \nپێشمان وتن، پشتمان کێیە؟ \n\nپشتمان کێوی ئاگرینە\nبڕوای زیندووی ڕاپەڕینە\nمەچەکی گشت ھەژارێکی، \nترسناکە! \nکاردا: \nپشتمان ھەموودوژمنێکی\n\nئەژدەھاکە! \nگوردۆ: \n«گوردۆ دێتە ژوورەوە»\nبابە شوانی ئاژەڵەکان\n\nبەڕێوەیە ھات بۆ لاتان! \nکاوە: \nھەر خۆیەتی؟ \nگوردۆ: \nبە تاقی تەنیا، خۆیەتی\n«گوردۆ ئەچێتە دەرێ»\n«کارون دێتە ژوورەوە»\nکارون: \nدرەنگ… ھاتووم\n\nخۆم ئەزانم کە دوا کەوتووم\nبەڵام، بێ دەنگ\nدەستەوەستان، \nدانەنیشتووم! \nکاوە: \nچیت کردووە؟ \nمەردۆخ: \nچیت بیستووە؟ \nکارون: \nئەو دیوی شاخ ھەموو پڕن\n\nلە سەر تێزی ڕاپەڕینن\nداخ لە دڵن\nچاوەڕوانی دەرفەتێکن\nچاوەڕوانی فەرمایشتی، \nڕابەرێکن! \nمادیا: \nئارام بگرن! \nکاردا: \nئارام بگرن! \nکارون: \nئارام ناگرن! \n\nلەمە زیاتر خۆڕاناگرن! \nئێجگار پڕن…\nکاوە: \nبڕیارمان دا! \nکارون: \nچی بوو… بڕیار؟ ! \nکاوە: \nھەڵمەت بۆسەر قەڵای زۆردار\nمادیا: \nھاتنەدیی بڕیار نزیکە؟ ! \nکارون: \nچ ڕۆژێکە، چ کاتێکە! \nکاردا: \nزۆر نزیکە! \nکاروخ: \nزۆر نزیکە! \nکارون: \nمژدەم بەنێ چ کاتێکە؟ \nکاوە: \nلەگەڵ مردنی زستانا\n\nکاتێ پشتی سەرما ئەشکێ\nلە کوێستانا…\nکاتێ گۆپکەی درەختەکان! \nسەر دەرئەکەن! \nکاتێ ھەردو دەشت و نزار\nبەرگی مژدەی، سەوزی ژیان\nلەبەر ئەکەن! \nکاتێ ھوزار…\nلە ئاسۆیەکی بەرینا، \nلە شەقەی باڵی بەرز ئەدەن…\nبۆ سەرەتای دیاری بەھار! \nبەستە ئەڵێن…\nکاوە: \nچەندی ماوە بەری ئازار؟ \n\nچەند ڕۆژی تر…\nپێ ئەنێینە وەرزی بەھار؟ \nکاردوخ: \nھەر تەنھا چوار\n\nچوار ڕۆژی تر! \nمادیا: \nیا ئەوەتا ئەمساڵ بەھار\n\nبەھاری سەرکەوتن ئەبێ\nکاردا: \nیان ئەوەتا مردن ئەبێ! \nکارون: \nمەبەست ژیانە یان مردن! \n- پشوویەک -\nکاری ڕاپەڕینتان بەش کرد! \n\nئەی من چیبکەم؟ ! \nکاوە: \nچمکی ئازایی و پیاوەتی\n\nبە لادا کە! \nبچۆرەوە بۆ شاخ و کێو\nخەڵک ھۆشیار کە\nنووستو ھەمووی، خەبەردار کە! \nکارون: \nجێگای یەکگرتنەوە کوێیە؟ \nکاوە: \nکاردۆخ پێت ئەڵێ کە کوێیە\nکاردوخ: \nپێش ڕۆشتنت، خۆم ئەتبینم! \nکارون: \nوا من ئەڕۆم لە زەنگ ئەدەم\n\nلە سەر لووتکەکان بانگ ئەدەم\nبانگی ئازادی و جەنگ ئەدەم\nکاوە: \nبە سەرکەوتن! \nکاردوخ: \nبەسەرکەوتن! \nمادیا: \nبە سەرکەوتن! \nکاردا: \nتا کاتی بە یەک گەیشتن! \n«کارون ئەچێتە دەرەوە»\n- پشوویەک -\nمادیا: \nڕۆژ درەنگ بوو ئێمەش بڕۆین\nکاردا: \nوا… چاکترە\nکاوە: \nپەلە مەکەن! \n\nھێشتا زوو بوو…\nکاردا: \nکات درەنگ بوو…\nمەردوخ: \nھەستن بڕۆین… یەک لە دوای یەک\n«ھەڵ ئەسن و یەک لە دوای یەک ئەچنە دەرەوە»\n«کاوە ماوەیەک بە بێ دەنگ ھات و چۆ ئەکات»\nلە دواییدا لە بەر خۆیەوە: \nکاوە: \nڕاستە… ڕاستە\n\nڕێگەی ئەم ھەڵمەتە سەختە\nبەڵام ئەوەی ئەیدۆڕێنین…\nھەر پێوەندە، ھەر زنجیرە! \nھەر کۆتی قاچ و گەردنە! \nبە تەنیا تەوقی مردنە! \n- پشوویەک -\n«پشتکۆی ھاوڕێی گوردۆ بە پرتاو خۆی ئەکات بە ژوورا»\nپشتکۆ: \nئاگام لێ بوو\n\nسێ چوار سەربازی ئەژدەھاک\nگوردۆیان گرت\nپێوەندیان کرد\nبۆ زیندانی تاریکیان برد! \nکاوە: \n«ئەشڵەژێ و لە پشتکۆ ئەچێتە پێشەوە و ئەڵێت»\nکەی… کەی چۆن بوو…\n\nگوردۆ تا ئیستە لێرە بوو\nپشتکۆ: \nوەکو وتم چاوم لێ بوو\n\nلە پاش ئەوەی دەست بەستیان کرد\nلە پاش ئەوەی تێریان لێدا\nپێوەندیان کرد! \nکاوە: \nخۆ نەیان کوشت…؟ !!\n\nخوێنت نەدی؟ ! \nپشتکۆ: \nئەوەی کە دیم ھەر ئەوە بوو\n\nکە پێم وتی! \n«کاوە لە تاوا ئەکەوێتە لێو کرۆشتن، تەواو شپرزە ئەبێت، پشتکۆ قەیرێک ئەوەستێ و ئەچێتە دەرەوە»\n«کاوە دێتە پێشی شانۆوە». \nکاوە: \nئەمە حەوت کوڕ\n\nحەوت کارەساتی جەرگ بڕ\nئەمە حەوت کوڕ! \nئارام ئیتر\nچۆن ئەتوانێ… لەمە زیاتر\nخۆی ڕابگرێ\nتۆڵە، دان بەخۆیدا بگرێ\nلەمە زیاتر، چۆن ئەتوانێ…\n- پشوویەک -\nلە پاش دوا کوڕ\n\nلە پاش گوردۆ\nچیم ما ئیتر\n«ڕوو ئەکاتە دانیشتوان»\nئێوە بڵێن… چیم ما ئیتر؟ ! \n- پشوویەک -\nبۆ ساڕێژی حەوت برینم\n\nبۆ ساڕێژی ھەزار زامی\nدەم بە ھاواری دێرینم\nھێرش ئەبەم… لەگەڵ «گەل»ا\nڕائەچڵەکم…\nئەچمە گەرووی نەھەنگەوە…\nتەنھا… چەکم\nچەکی بڕوای نەبەزینە\nتەنھا… ڕێگە… ڕاپەڕینە\nئامانج… سەری ئەژدەھاکە\nبەم مستانە ئەیپژێنم\nئامانج… کۆتی دیلێتییە\nدای ئەماڵم.. ئەیپچڕێنم!"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "کاوەی ئاسنگەر", "poem_title": "تابلۆی حەوتەم", "poem_description": "", "poem_text": "«جێگا ژووری ئەژدەھاکەو لە سەر تەختەکەی دانیشتووەو دوو پاسەوان لە پشتیەوە ڕاوەستاون وجادووگەریش لە بەردەمیا نووشتاوەتەوە»\n«مۆدۆن»ی جادووگەر: \nگەورەم ھاتووم، سەر لە ڕێتم\n\nقوربانی خۆڵی بەرپێتم…\nفەرمایشتت لە سەر سەرم\nفەرموو بڵێ و من نۆکەرم\nئەژدەھاک: \nئەوەی ئەیڵێم، ڕاست پێم بڵێ! \nمۆدۆن: \nبەڵێ گەورەم، فەرموو بڵێ\nئەژدەھاک: \nدرۆ کردن، \n\nلەگەڵ منا، واتە مردن، \nمل ھەڵکێشان، سەر پەڕاندن\nتێ گەیشتی! \nمۆدۆن: \nتۆ بمێنی و پایەدار بی\n\nبۆ ئێمە گەورەو و سەردار بی\nھیچمان ناوێ…\nسەرمان ناوێ، ماڵمان ناوێ\nتەنھا ھەر تۆ شکۆدار بی…\nئەژدەھاک: \nخەوم دیوە! \nمۆدۆن: \nخەو ھی تۆ بێ، فریشتەکان\n\nئینکی… سمکان\nدڵنیام چۆنیان نووسیوە\nفەرموو… قوربان\n«ئەژدەھاک ھەڵ ئەسێت و دەس ئەکا بە گێڕانەوە»\nئەژدەھاک: \nلە خەوما بوو، نەک بە ڕاستی\n\nلە جێگەی گوڵ، دڕکم ئەچنی\nدەست و پەنجەم، خوێناوی بوو\nبەری دنیا تەماوی بوو…\nدارم ئەدی، ھەر بە سەوزی\nوشکی ئەکرد! \nقەڵام، کۆشکم، چۆڵ و ھۆڵ بوو\nگڕی ئەگرت\nئەمویست ھاوار بکەم…بڵێم…\nبەڵام دەنگم دەر نەئەھات\nڕەوەگورگ ئەھاتنە سەر ڕێم…\nخۆر گیرابوو ھەڵ نەئەھات\nلە ناکاوا شتێکی ڕەش، \nجانەوەرێ، ھاتە خوارێ\nدەستی دامێ… فڕانمی\nتوونگ گرتمی…\nتا ئاسمانی سەر بردمی! \n- پشوویەک -\nبەڵام خەو بوو\n\nکاتێ چاوم کردەوە، کات: \nنیوە شەو بوو…\n- پشوویەک -\nتۆ ئەڵێی چی… بۆ ئەم خەوە؟ ! \n\nڕاست پێم بڵێ\n«جادووگەر پاش بیرکردنەوە»\nمۆدۆن: \nگەورەی دنیا، پاشای جیھان\n\nسێبەری گشت فریشتەکان\nخەوتان مایەی خۆش بەختییە\nنیشانەی بەرزی سەرتانە\nدوور لە تەنگانەو سەختییە\nلێک دانەوەی بە دڵتانە…\nئەژدەھاک: \nچۆن بە دڵمە؟ …\nمۆدۆن: \nگوڵ لە خەودا ئەبێ بە دڕک\n\nدڕکیش بە گوڵ! \nخوێن ئاشتیە! \nئاشتی ناو دڵ! \nتەم: ڕووناکی و ئاوەدانی\nگڕ: قوربانی\nگورگ: ھێزە بۆ سەرکەوتن\nیان نەمردن!!\nخۆر لە خەوتا کە ھەڵ نەھات\nمژدەیەکە بۆ ژیانێکی\nپڕ فەڕوو ھات!!\nئەژدەھاک: \nباشە… باشە\n\nئەی ئەو جانەوەرە ڕەشە\nبۆ باس ناکەی فڕانمی\nتونگ گرتمی…\nھەڵی گرتم، تا ئاسمانی، \nسەر بردمی؟ !!\nجادووگەری چاو پڕ لە فێڵ…\nڕاست پێم بڵێ…\nڕاست پێم بڵێ…\nمۆدۆن: \nبەڵێ… بەڵێ\n\nگەورەم… بەڵێ\nئەو جانەوەرە ڕەنگ ڕەشە\nفریشتەی ھەموو ئاسمانە! \nھەر چەند ڕەشە! \nبەڵام لە دەروون و دڵا\nڕووناک…گەشە! \nھەرچەند بە ڕوو ترسناکە\nبەڵام مژدەی ئاسایشە\nئاسایش بۆ، \nژیانی تۆ، بۆ تاجی تۆ\nبۆ تەختی تۆ! \n- پشوویەک -\nفڕاندنیش… بەرەو ئاسمان\n\nمانای ئاواتە بۆ ژیان\nوەرگرتنی مژدەیەکە\nیان ھاتنە دی خۆزگەیەکە\nزۆر دەمێکە\nشای گەورەمان، پەرۆشێتی\nخولیای دەروون و ھۆشێتی! \nئەژدەھاک: \n«بە پەلە»\nزوو پێم بڵێ\n\nکام مژدەیە؟ \nکام خۆزگەیە؟ \nزوو پێم بڵێ…\nمۆدۆن: \nداری زڕت ئەژێتەوە\n\nپەل ئەھاوێ، ئەڕوێتەوە! \nبەری ھیوا و ئاوات ئەگرێ\nپاشای گەورەمان ئەژدەھاک\nکوڕی ئەبێ!!\nئەژدەھاک: \n«بەسەر سوڕمان و خۆشیەوە»\nکوڕم ئەبێ؟ \n\nکوڕم ئەبێ؟ \nمۆدۆن: \n«بە دڵنیاییەوە»\nبەڵێ گەورەم ھەرگیز ساڵێ\n\nوەرناگەڕێ\nکوڕت ئەبێ\nئەژدەھاک: \n«بە پێکەنینەوە… ڕوو ئەکاتە یەکێک لە پاسەوانەکان»\nبڕۆ بڵێن … با خەزنەدار\n\nلە بەردەمما ئامادە بێ\nھەر ئێستە بێ\n«پاسەوانەکە بە پەلە ئەچێتە دەرەوە»\n- پشوویەک -\n«خەزنەدار و پاسەوانەکە دێنە ژوورەوە، خەزنەدار ئەنووشتێتەوە»…\nخەزنەدار: \nقوربان… ھاتووم سەر لە ڕێتم…\nئەژدەھاک: \nگوێ بگرە لێم: \n\nلەگەڵ خۆتا…\nجادووگەری ڕاستگۆ بەرە\nڕێزی بگرە\nبە پارسەنگی قورسایی خۆی\nزێڕی بەرێ…\nھەر ئیستاکە، دوا نەکەوێ! \nخەزنەدار: \nبەڵێ گەورەم… بەڵێ گەورەم…\n«لەگەڵ جادووگەرا ئەچێتە دەرەوە»\nئەژدەھاک: \n«لەبەر خۆیەوە»\nکوڕم… ئەبێ\n\nئەژدەھاکی بچووک ئەبێ\nکوڕم ئەبێ\nگڕێی دڵی دەیان ساڵم\nئەکرێتەوە…\nداری زڕم ئەژێتەوە\nکوڕم ئەبێ\nئەژدەھاکی بچووک ئەبێ! \n«پاسەوانێک دێتە ژوورەوە و ئە نوشتێتەوە»\nپاسەوان: \nگەورەم، گۆتۆی سەر لە شکری\n\nئازا و نەبەرد، گەیشتە جێ\nئامادەیە و ئەو ئەیەوێ\nبێتە بەر تەختی بزورگتان\nبێتە لاتان…\nئەژدەھاک: \nبا خێرا بێ\n«پاسەوانەکە ئەچێتە دەرەوە گۆتۆی سەرکردە دێتە ژوورەوە»\n«ئەنووشتێتەوە»\nگۆتۆ: \nدەست لە سەر سنگ، کڕنووش بردوو\n\nئامادە بو…\nلە بەر دەمی شای گەورەدا…\nڕاوەستام… تا فەرمانی\nبنێمە سەر ھەر دوو چاوم\nخۆمی بۆ بکەم بە قووربانی\nئەژدەھاک: \nگۆتۆی ئازا خۆشیت ھانی! \n\nتۆ بڕبڕەی پشتی منی، \nگەورەی گشت سەرکردەکانی\nتۆ جێی بڕوای ئەژدەھاکی\nپشتیوانی قەڵا و کۆشکی\nگۆتۆ: \nگیان لە سەر دەست چاوەڕوانم\n\nسەر بەردە بازی فەرمانم…\nفەرمانێ بۆ مردنیش بێ\nمن بە ئاھەنگی ئەزانم! \nئەژدەھاک: \nلەلای گۆتۆ، دەنگ و باسی\n\nچەتە و یاخی، \nناو شاخەکان چۆن چۆنییە؟ \nھەواڵ چییە! \nگۆتۆ: \nھەواڵ مژدەی سەرکەوتنە\n\nڕێ لە یاخی بوو گرتنە..\nتیرەکانمان…\nپەیکانی سەر ڕمەکانمان! \nنە خواری کرد، نە سەری کرد\nیەک یەک نیشانەی تەواوی، \nخۆیانیان گرت\nلە یاخی بوو زۆریان کوژران\nبە دەست بەستەش گەلێ گیران\nئەژدەھاک: \nھێناوتانن…\n\nلەگەڵ خۆتان؟ ! \nگۆتۆ: \nلە زیندانان! \n\nئەژدەھاک: \nلە چەتەکان…\nھیچیان ماون، ھیچیان دەرچوون؟ \nگۆتۆ: \nھەر ئەوەندەی پەنجەی دەستن\n\nئەو کەمەشیان تەفروو توونان! \nپشت بە یەکتر نابەستن\nلە دوای گەڕانەوەم، داومان\nناوەتەوە… بیان گرن\nئەژدەھاک: \nلە ئەنجاما چی ترتان کرد؟ ! \nگۆتۆ: \nدڵنیا بووین.. گەڕاینەوە\n\nخۆمان سەرکەوتوو ماینەوە! \nئەژدەھاک: \nئەی ژمارەی کوژراوی تۆ؟ \n\nگیراوی تۆ؟ \nگۆتۆ: \nکوژراوی من، تەنھا دە بوون\n\nگیراو… نەبوون! \n«ئەژدەھاک ھەڵ ئەسێتە سەر پێ، کەمێ ھات و چۆ ئەکات، دوایی بە تووڕەییەوە ئەڵێت:»\nئەژدەھاک: \nدڵم خەریکە لە گۆتۆش، \n\nکرمێ ئەبێ…\nمن وام نەویست، من وام ناوێ\nھەموو… ھەموو…\nترسنۆک بون! \nسەرکردەی ئازا پێم ئەڵێ!!\nلە یاخی بوو ھەندێ دەرچوون\nلێشیان کووشتوون!!\nواتە… ماون… نەفەوتاون! \nکەچی پێم ئەڵێ… سەرکەوتوون! \nچۆن سەرکەوتوون؟ ! \nچەند سەگێکی خوێڕی کێوان\nگۆتۆی سەرکردەمیان بەزان! \nچاک سەرکەوتوون!!\nگۆتۆ: \nگەورەم، نەبەزیوین، بەڵام…\nئەژدەھاک: \nبەڵێ… بەزین\n\nمن وا ئەڵێم… ئێوە بەزین\nئێوە ھەموو… ترسنۆکن! \nئێوە ڕێوین! \n- بەڵام - ی چی! \nلە شکرێکی ھەزار کەسی! \nلەش زرێ پۆش، \nتێر و پۆشتە…\nھەندێ برسی! \nلێی بکوژێ! \nواتە… بەزی! \nگۆتۆ: \nگەورەم، وتم، ئەوەی ماون\n\nبە ڕێگەوەن ڕوو لە داون\nھەر ئەوەندەی پەنجەی دەستن! \nھاکا… کەوتن\nھاکا… لەبرسانا مردن! \nئەژدەھاک: \nھەر وا ئەبێ درۆ کردن! \nگۆتۆ: \nبەڵێن ئەدەم بە شای گەورە\n\nگەورەی لەشکر\nبەڵێنی پیاو\nتەنھا ماوەی دە ڕۆژی تر! \nمۆڵەتم با…\nڕێگەی گەشتێکی ترم با…\nبرینی کۆن ساڕێژ ئەکەم\nلە یاخی بوو… ئەوەی ماوە\nیەک… یەک\nوەک… سەگ\nلە بەرپێتا… ڕایان ئەگرم\nپەتیان ئەکەم…\nپاشای گەورەم، داوا ئەکەم\nمۆڵەتم بە…\nئەژدەھاک: \nدە ڕۆژ زۆرە…\n\nمۆڵەتی من ھەفتەیەکە! \n- پشوویەک -\n«لە سەر قسە کردن ئەڕوات»\nبەڵام بەزەیی پێشێل کە! \n\nڕق… بڕوێنە…\nخۆشەویستی دروێنەکە! \nدەغڵ و دانیان…\nخۆیان و ماڵ و منداڵیان…\nبەیەکەوە… بسووتێنە…\nمن وام ئەوێ! \nگۆتۆ: \nبەڵێن ئەدەم\n\nشای گەورەمان چۆنی ئەوێ\nمن وا بکەم! \nئەژدەھاک: \nسبەی بەر لەوەی خۆر ھەڵبێ…\n\nبارەگای شەڕ ئامادە بێ\nبۆ کەوتنە ڕێ…\nدوای ھەفتەیەک، تاقە یەکێ، \nلەو یاخی بووانە…نەمێنێ…\nمن وام ئەوێ\nگۆتۆ: \nبەڵێن ئەدەم بە شای گەورە\n\nیان وا ئەبێ، یان ئەم سەرە\nبۆ خاک ئەبێ\nئەژدەھاک: \nمن وام ئەوێ! \nگۆتۆ: \n«لە دوای قەیرێ ڕاوەستان بە ترسەوە»\nبەڵام شای گەورە ئەزانێ\n\nکلک…ناتوانێ\nبێ سەری مار لە ناوا بێ! \nسەر تیا بچێ! \nھەموو شتێ دا ئەمرکێ! \nھیچ نامێنێ! \nئەژدەھاک: \nئا بەو شێوەیە ڕسوا بوون…\n\nدەر بە دەر بوون\nخۆی کوشتنە…\nتازە ژیانی فەرەیدوون\nھەر مردنە…\nلەگەڵ ئەوەشدا گەڕانمان\nبۆ شوێنی ئەو…\nبۆ خوێنی ئەو! \nھەر لە دووی سۆراخ کردنە\nدەس ھەڵ ناگرین! \nگۆتۆ: \nجێگەی ونە…ڕێگەی ونە\nئەژدەھاک: \nچارەنووسی ھەر مردنە\n- پشوویەک -\nبەڵام نیازی ئەبێ چی بێ\n\nبە ھیوای چی…\nئەخوا و ئەژی…\nمن تێ ناگەم… تۆ ئەڵێی چی؟ ! \nگۆتۆ: \nئەیەوێ کڵاوی با بردووی\n\nبگرێتەوە؟ \nئەیەوێ خەوی ڕابردووی\nدوێنێی مردووی\nتاجی ون بووی\nتەخت و بەختی لە دەست دەرچووی\nبۆ بێتەوە…\nلە پاش ڕزین… داری ھیوای\nبەرگرێ و بشنێتەوە…\nجارێکی تر بژێتەوە\nئەژدەھاک: \nمەحاڵە… بیبینێتەوە…\n\nئەبێ تا ماوە فەرەیدوون\nبەو داخەوە بتلێتەوە! \n- پشوویەک -\n«لە سەر قسە کردن ئەڕوات»\nدوا ھەواڵی… نھێنی زان\n\nوای ڕاگەیان…\nکە فەرەیدوون…\nوا لە ناوچەی پیرەمەگروون…\nچاوەڕوانین…\nدڵنیا بین\nئەوسا خۆمان ئامادە کەین\nلە ناکاوا… بە سەریا بەین\n- پشوویەک -\nبەڵام کە گرتم، نای کوژم! \n\nئەیکەم بە پەنگ…\nبە دنیادا ئەیگەڕێنم…\nئا لێرەدا… لەم شوێنەدا…\nشا فەرەیدوون…\nوەکوو مەیموون…\nبۆ گاڵتە… ھەڵ ئەپەڕێنم! \nگۆتۆ: \nڕسوا بوونی پیلانێکە\n\nھەر ساتێکی مردنێکە\n- پشوویەک -\nسەرم بەرز و گەورەم ئەکەی\n\nئەگەر گۆتۆی جگەر سۆزتان\nبۆ گرتنی بە ڕێ بکەی! \nمایەی شانازی ژیانمە! \nکاری وەھا بە من بکەی…\nئەژدەھاک: \nپەلە ناکەین… بە ھێمنی\n\nداو ئەچنین بۆ گرتنی\nتۆ… بەیانی\nبۆ گەشتی تەمێ کردنی\nدوا جاری یاخی بوو… بڕۆ\nمن ھەر ئەوەم ئەوێ لە تۆ! \nگۆتۆ: \nپاشای گەورە… دڵنیابێ\n\nبەڵێنی ئەمجارەی گۆتۆ\nڕوو ڕەش… نابێ\nئەژدەھاک: \nمن ھەر ئەوەم ئەوێ لە تۆ\n- پشوویەک -\nتۆش بزانە چارەنووسی\n\nڕەش یان سپی! \nبۆ من و تۆ…\nوەک یەک وایە… بە تەنیا نین\nلە یەک جیا نین\nگۆتۆ: \nچارەنووسی ڕەش گۆڕ ئەکەین\nبە دەستی ھێز! \nدەرگای نووشوستیمۆر ئەکەین\nدوژمنی تەختی ئەژدەھاک\nسەرشۆڕ ئەکەین! \nئەژدەھاک: \nگەر وا نەکەین\n\nگوناە ئەکەین\n- پشوویەک -\n«پاسەوانی بەر دەرگا دێتە ژوورەوەو ئەنووشتێتەوە»\nپاسەوان: \nلۆلۆی وەزیری دەستە ڕاست! \n\nلۆلۆی خزم و جگەر سۆزتان\nداوا ئەکات\nبێتە بەر تەختی بزورگتان\nبێتە لاتان..\nئەژدەھاک: \nبا ئێستا بێ\n\nبا خێرا بێ! \n«پاسەوان ئەچێتە دەرەوە»\n«لە سەر قسە کردن ئەڕوات»\nسەری ماری سڕ بوویبێ تین\n\nلە گیانەڵاوی مەرگ دایە…\nھەرگیز ناگاتەوە ھاوین! \nگۆتۆ: \nزستانی سەختی بێ ئامان\n\nبەستەڵەکی چیا و کوێستان\nڕەحم ناکەن! \nڕێگەی پیاوی کەوتوو نادەن! \n«لۆلۆی وەزیر دێتە ژوورەوە و ئەنووشتێتەوە»\nلۆلۆ: \nڕۆژی… ڕووناک…\n\nدڵی… ڕووناک\nشا ئەژدەھاک…\nلۆلۆ لە بەر تەختی ئەوا! \nدەست لەسەر سنگ ڕاوەستاوە\nکڕنووش ئەبا! \nچاوەڕوانی فەرمایشتی! \nگەورەی ئەکا…\nئەژدەھاک: \n«ڕوو ئەکاتە گۆتۆ»\nخۆشیم داوایە بۆ لۆلۆ\nگۆتۆ: \nپشت و ھێزی کۆشکە لۆلۆ! \n«ڕوو ئەکاتە لۆلۆ»\nئەژدەھاک: \nدەنگ و باسی لای تۆ چییە؟ \nلۆلۆ: \nئەوەی ھەشبێ! \n\nشایەنی باس کردن نییە! \nبێ بایەخن! \nئەژدەھاک: \nئەگەر بایەخیشی نەبێ…\n\nتۆ ھەر بیڵێ…\nلۆلۆ: \nناحەزانی کۆشکی پاشا\n\nچەند برسی و گێرەشێوێنێ\nڕۆژی… دوێنێ…\nلە ناو خەڵکا…\nکەوتبوونە قاو داخستن\nقسەی بێ جێ و بێ ڕێ کردن…\nدوای پشکنین…\nھەشت نۆ دەیەکمان لێ گرتن\nئێستا لە زیندانا بەندن! \nئەژدەھاک: \nنەتان کوشتن؟ ! \nلۆلۆ: \nپەلە ناکەین… ھەتا ئازار\n\nھەتا زەبری قامچی و دار\nنھێنیان ئەخاتە ڕوو…\nئەوساش… کووشتن! \nخەڵاتیانە بۆ زوو مردن! \nئەژدەھاک: \nزۆر بەدڵمە… زۆر بە جێیە! \nگۆتۆ: \nپیلانێکی ورد و نوێیە…\n\nگەورەم… لۆلۆ…\nعەقڵی دانای کۆشکی تۆیە…\nئەژدەھاک: \n«ڕوو ئەکاتە لۆلۆ»\nوتت قسەی بێ جێ و بێ ڕێ ئەکەن\n\nقاو دا ئەخەن…\nخەڵک ھان ئەدەن…\nقاو… وەکوو چی؟ ! \nچیان ئەوێ؟ ! \nلۆلۆ: \n«لە پاش دوو دڵی و سڵەمینەوەیەک»\nگەورەم ئەڵێن\n\nوەکوو… ئەڵێن! \nنانیان… ئەوێ\nلابردنی باجیان ئەوێ\nئەژدەھاک: \n«بە گاڵتەوە»\nتاجیان ناوێ؟ !!\n- پشوویەک -\nگۆتۆ: \nزیندان و مردنیان ئەوێ\nئەژدەھاک: \n«بەڕقەوە»\nئەیان… ناسم! \n\nماڵ بە ماڵ ئەیان سووتێنم\nیەک بە یەک ھەڵیان ئەواسم! \nچیم لێ کردوون؟ \nدەستم گرتوون؟ ! \nبرسییانە…\nپێیان بڵێ\nکێ تا ئەمڕۆ لە برسا مرد؟ ! \n- پشوویەک -\nگۆتۆ: \nگەورەم تا خۆم\n\nھەتا لەشکری سبەینێم\nئامادەکەم، ڕێم کە، بڕۆم! \nئەژدەھاک: \nتۆ… سەربەستی…\n\nئەڕۆی… بڕۆ…\nبەڵام بە دڵ چاوەڕوانین\nمژدەی سەرکەوتنی گۆتۆ\nزوو وەرگرین…\nلۆلۆ: \nھەتا ئێمەش ئامادە بین\n\nپاش ھاتنەوە، پاش سەرکەوتن\nئاھەنگی خۆشی بگێڕین\nچاوەڕوانین…\nگۆتۆ: \nپاشای گەورە، لۆلۆی دانا\n\nلە ئێستاوە، دڵنیا بن\nکە سەر کەوتن\nوا لە دەست و ھێزی منا! \n«گۆتۆ ئەنووشتێتەوە و ئەچێتە دەرەوە»\n- پشوویەک -\n«ئەژدەھاک ماوەیەک بە بێ دەنگی ھات و چۆ ئەکات»\nئەژدەھاک: \nکێن ئەوانەی گرتووتانن؟ ! \nلۆلۆ: \nچەند… کەسێکی\n\nدۆست بە کوشتن و تاوانن! \nئەژدەھاک: \nناوم… ئەوێ! \n\nناو… نازانن؟ ! \nلۆلۆ: \n«پاش تۆزێ بیرکردنەوە»\nئەوەی بیرمە! \n\nیەکێکیان ناوی گوردۆیە\nکوڕی کاوەی ئاسنگەرە! \nئەژدەھاک: \nگوردۆ… گوردۆ\n\nوەچەی شەڕە! \nلە نەژادی خێزانێکیدەربەدەرە! \nلۆلۆ: \nلە پارەوە ھەتا ئەمڕۆ\n\nلە کوڕانی کاوە… شەشیان\nگیران… کوژران\nبەڵام دیارە… عاریان نەنا، \nوەک خۆیان وان! \nئەژدەھاک: \nتەنیا… کوشتن! \n\nڕێگایە بۆ تەمێ کردن! \nدوا وەچەی شەڕ\nئەمشەو ئەبێ لە ناو بەرن\nکاوەش بگرن! \nلۆلۆ: \nگەورەم ئەگەر کاوەش بگرین\n\nئەبێ ئیتر دۆش دامێنین! \nئەژدەھاک: \n«بەسەرسوڕمانەوە»\nدۆش دامێنین؟ !!\nلۆلۆ: \nبەڵێ… گەورەم\n\nتەنیا ئاسنگەر بزانێ\nیان بتوانێ\nکە تیر و ڕم\nدروست بکا… ھەر کاوەیە\nئەو ئاسنگەری شارەزای! \nئەم ناوەیە! \nچۆنی بگرین؟ ! \nئەژدەھاک: \n«پاش قەیرێ ڕاوەستان»\nگەر ئەو نەما پەک ئەکەوێ؟ ! \nلۆلۆ: \nھۆمان ھەر ئەبێ تێی کەوێ! \n\nبەڵێ…گەورەم\nگەر ئەو نەبێ…\nدڵنیام لەوەی پەکمان ئەکەوێ…\nدا ئەمێنین! \nئەژدەھاک: \nکەواتە جارێ ناچارین\n\nچاو بپۆشین\nلۆلۆ: \nبەڵێ… گەورەم…\n\nپێویست ئەکا… کاوە نەگرین\nچاکتر وایە…. ئارام بگرین\nوەکوو فەرمووت، چاو بپۆشین! \nئەژدەھاک: \n«لە پاش قەیرێ بیر کردنەوە»\nمادام وایە…\n\nجارێ گوردۆش ھەر مەکوژن! \nبا ھەر بەندی ناو زیندان بێ! \nلەشی خۆراکی لێدان بێ\nلە ناو بردنی… ھەڵگرن…\nبۆ ئەوکاتەی پێتان ئەڵێم…\nھەتاکوو خۆم قسە ئەکەم! \nلۆلۆ: \nبەڵێ گەورەم! \n\nتۆ چۆن ئەڵێیت من وا ئەکەم! \n- پشوویەک -\n«پاسەوانی بەر دەرگا دێتە ژوورەوە و ئەنووشتێتەوە»\nپاسەوان: \nگەورەم… پاشا\n\nشاژن پیاوێکی ناردووە\nبە پەلە ڕای سپاردووە! \nداوات ئەکا…\nئەژدەھاک: \n«ھەڵ ئەسێت و بە شپرزەییەوە»\nبە پەلە داوای من ئەکا؟ ! \nپاسەوان: \nبەڵێ… گەورەم… داوات ئەکا\n«بە شڵەژاوییەوە ئەژدەھاک و لە دوایەوە لۆلۆ و پاسەوان ئەچنە دەرەوە»"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "کاوەی ئاسنگەر", "poem_title": "تابلۆی ھەشتەم", "poem_description": "", "poem_text": "«جێگا دوکانەکەی کاوەی ئاسنگەرە، کات بەیانییەکی زووە، «پشتکۆ»ی ھاوڕێی گوردۆ، لە دوای گرتنی گوردۆ بۆتە شاگردی کاوە، تازە دوکانەکەی کردۆتەوە و خەریکی ڕێکخستنی کەرەسەی ئیشە، پاش ماوەیەک بێ دەنگی، بە دەنگی بەرز لە بەر خۆیەوە ئەڵێت:»\nلەگەڵ دڵی شێت و وێڵما\n\nھەردە و دۆڵ و لووتکە نەما\nنەیپێوم و پیا نەگەڕێم\nتا دەوەن و دارێ نەما\nنەمناسن و نەزانن کێم! \nھەتا ئەژنۆ شل بوو گەڕام\nتا سنوورێک، خەیاڵ ئەیدی\nگەڕام…ڕۆشتم\nبەڵام ئەنجام… نەگەیشتم…\nبەو دنیایەی کە من ویستم\n- پشوویەک -\nسەردەمێکی تر ھات و چوو\n\nھەر ئاوارە، ھیلاک.. وێڵ بووم\nبە دووی ئاراما.. شەوکێڵ بووم\nسەر ھەڵگرتوو..\nلە ناو باوەشی سروشتا\nئەگەڕام بە شوێن بەھەشتا\nبە ڵام ئەنجام تێگەیشتم\nکە لەوێشدا خۆمم نەدی..\nخۆم نەناسی! \n- پشوویەک -\nسەردەمێکی تری تەمەن\n\nبۆ خوای دادپەروەری گەڕام\nتا لەدیلی ڕزگارم کەن..\nتا بگەمە ڕۆژی ئەنجام\nکڕنووشم برد! \nمانگم پەرست، خۆرم پەرست\nدەریام پەرست، گڕم پەرست\nبەڵام ئەنجام ھەر وێڵیی بوو\nھەر تاریکی، ھەر دیلی بوو\n- پشوویەک -\nسەردەمێکی تر چاوی یار\n\nباڵای شۆخ و شەنگی نازدار\nئاواتم بوون، خولیای گیان بوون\nھەوێنی ھەموو ژیان بوون\nبەڵام ئەنجام… نەگەیشتم\nبەو ھیوایەی کە من ویستم\n- پشوویەک -\nبەڵام لە گەڕان نەکەوتم\n\nورەی ئاواتم بەر نەدا! \nھەتا بە ئارام گەیشتم\nتاکوو کۆڵم بە دیلی دا\nتا وێڵ بوونم بە قۆناغی\nئاوەدانیی ڕێگە گەیاند! \nھەتا نا ئومێدی و ئاخی..\nسەر گەردانیم لە دڵا مرد! \n- پشوویەک -\nبیری ئازادیم دۆزییەوە..\n\nخۆم پێ ناسی..\nخۆی پێ ناسیم! \nڕوناکترین ڕێم بینییەوە..\nسەرکەوتنی ژینم تیا دی..\nزانی من کێم! \nلە کوورەیا خۆم توانەوە\nتا لەگەڵیا ژیامەوە…\n- پشوویەک -\nلە ئینسانی دەور و پشتما\n\nلە چوار دەورما! \nلە چاوی برسی و ھەژارا! \nخۆمم بینی..\nلە گەردەلوولی ئازارا…\nلەگەڵیانا شەوم بڕی\nلە خۆشەویستی ئەوانا…\nبە ھەشتم دی\nکاوەم ناسی، گوردۆم ناسی! \nکوردم ناسی! \n- پشوویەک -\n«کاوە بە جلی کارەوە دێتە ژوورەوە»\nکاوە: \nجێگەی گوردۆم…\n\nقەت ون نابێ…\nھەتا پشتکۆم…\nلەگەڵا بێ! \nھەتا لەم چیا و کەژەدا! \nتاقە کوردێ سەر بەرز مابێ\nڕێم ڕووناکە…\nئەو… گوردۆیە…\nخاکیش دایک و بڕواش باوکە\nپشتی ڕاپەڕینم ئەگرن! \nپشتکۆ: \nنەک ھەر تەنھا بۆ ئیش کردن\n\nوەک شاگردی ئاسنگەرێ\nوەکوو شاگردی باوەڕێ…\nلەگەڵ تۆدام ھەتا مردن\nکاوە: \nشاگردانی ڕێی سەربەستی، \n\nئەو لەشکرەن! \nچۆک بە ژێردەستی، دا ئەدەن\nبۆ سبەینێی بەختیاریش\nبەھاری ئاوات و مژدەن\n- پشوویەک -\nپشتکۆ: \nگشت… شاگردان…\n\nھەموو… مەردان! \nتینووین… تینووی… ڕۆژی ھەستان\nچاوەڕوانی.. بانگێ… ئەکەین\nھەتا بە خوێن…\nگڕی سەرفرازی خۆش کەین\nکاوە: \n«پاش قەیرێ بیرکردنەوە»\nناگاتەوە… ڕۆژێکی تر\n\nیان ئەوەتا… کڵپەی ئاگر\nبۆ سەرکەوتن… بەسەر شەوا\nئەکەینەوە…\nیان ئەوەتا… ئەبێ ئیتر! \nنەڵێین پیاوین…\nپشتکۆ: \n«بە خۆشییەکەوە، نزیکی کاوە ئەکەوێتەوە»\nئەی من… وەستا! \n\nمنیش خوێنم… گیانم… دڵم\nوا لەبەر و لەپی دەستما\nمنیش ئامادەم بجەنگم، \nلەگەڵ تاریکی و مردنا…\nئەی من… وەستا! \nئەی من چی بکەم… لەگەڵتانا\nکاوە: \nگوێم… لێ بگرە: \n\nھەر ساتێ من کەوتمە ڕۆشتن! \nشوێن پێی ھەنگاوم ھەڵگرە\nیان پێکەوە دەست ئەکەینە، \nملی مردن…\nیان سەرکەوتن\n- پشوویەک -\nپشتکۆ: \nبە دوای وەستای خۆشەویستا\n\nبە دوای تیشکی سەربەستییا\nبە شوێن پێی ئازادی ویستا\nچەندن ژمارەی ئەوانەی، \nسووتەمەنی ئاگری جەژنن؟ ! \nکاوە: \nھەزارانن! \nپشتکۆ: \nتەنھا، خەڵکی پێدەشت، شارن؟ ! \nکاوە: \nلە شارەوە ھەتا لووتکەی، \n\nھەتا پلەی سەختی کێوان\nتا نزاری چڕ و بێشەی\nساردی کوێستان! \nپشتکۆ: \n«لە دوای بێ دەنگییەک»\nبەڵام… وەستا! \n\nئەمڕۆ ژیان سارد و سڕە\nجووڵە کەمە… دنیا کڕە…\nدەنگ نابیسم… لە ھیچ لایەک\nتا شەقەی باڵی… باڵندە! \nھەتا جووڵە و شنەی بایەک\nکاوە: \nلە پێش گەرداو ھەڵکردنا…\n\nلە پێش شەپۆلی مردنا! \nدەریا ماتە، ئاسمان شینە\nئەوەی بێ خەم بێ زەمینە! \nلە بێ دەنگی وا بترسە! \nلە پێش گەرداو ھەڵکردنا! \nپشتکۆ: \n«لە دوای کەمێ بیر کردنەوە»\nئەوەی ویستم…\n\nئێستا بە دڵ تێگەیشتم…\n- پشوویەک -\n«لە سەر قسە کردن ئەڕوات»\nباشە… بازاڕی ئیش کردن\n\nئەمڕۆ بۆ کێ؟ \nئەکەوێتە قۆڵ کوتاندن\nکوورە بۆ کێ ئەدەمێنین؟ \nئارەق بۆ… چی… ئەڕژێنین؟ \nبۆ داس.. یان بۆ تیر و کەوان؟ \nبۆ بێڵ… بۆ پاچ؟ \nیان بۆ نووکی تیژی پەیکان؟ ! \nکاوە: \nھیچ… کامێکیان! \nپشتکۆ: \nچی تر ماوە! \nکاوە: \nچەکوش ماوە! \n\nھێزی دەستی ھێرش ماوە\nپشتکۆ: \nکەواتە ئێستە ئیش ئەکەین؟ ! \nکاوە: \nھەتاکوو مردن ئیش ئەکەین…\n\nئیستاش ئەبێ، \nچەکوش فریای دەستی بڕوای\nڕاپەڕینی ھەڵمەت بخەین! \nپەلە… بکەین\nپێش چێشت ھەنگاو\nئاسن لە بووتەی کوورەدا، \nئەکەین بە ئاو…\nھەتا چەکوش دێتە بەرھەم\nدەست ھەڵ ناگرین! \nپشتکۆ: \nئارەقی ماندوێتی ناسڕین\n\nدەست ھەڵ ناگرین\nھەتا چەکوش دێتە بەرھەم\nوچان نادەین\nچەکوش فریای دەستی بڕوای\nھەڵمەت ئەخەین! \nوەستا… لەگەڵتا… ئامادەم! \nبەڵێن ئەدەم…\nبەڵێنی پیاو کە نەسرەوم! \nھەتا چەکوش دێتە بەرھەم…\nمن ئەوەندە تێگەیشتووم! \nبۆ ئامانجی گەل ئیش ئەکەم…\nلە خۆبوردووم! \nکاوە: \nئەم چەکوشە! \n\nیان چەکوشێک ئەبێت ناوی\nئەچێتە ناو، ناوی زیندوو\nپشت لە دوای پشت بۆ شانازی\nباسی ئەکەن نەوەی ھاتوو\nیان ئەوەتا ئەمیش ناوی، \nکوێرەوە بووی مێژوو… ئەبێ، \nوون و مردوو! \n- پشوویەک -\n«لە تابلۆیەکی بێ دەنگیدا کە ماوەیەک ئەخایێنێت دەست ئەکەن بە ئیش کردنێکی بێ وچان و ئارەق ڕشتنێکی سەختی ماندوو بون بۆ دروست کردنی چەکوشی ئازادی و ڕاپەڕین»\n«دوای لێبوونەوە و دروست کردنی چەکوشەکە، بەدەم ھەناسەسواربوونی ماندوێتییەوە «کاوە» چەکوشەکە ئەگرێت بە دەستەوە و لێی ورد ئەبێتەوە و «پشتکۆ»ش لە کاوە نزیک ئەبێتەوە و چاوەڕوانی ئەوە ئەکات کە چی ئەڵێت»\nکاوە: \n«لەگەڵ چەکوشەکەیەتی»\nمایەی ڕەنجی بێ پشوودان\n\nتۆم بۆ ئەم دەستانە خوڵقان\nئەم دەستانە، کە قڵیشیان\nدەمیان بۆ تۆ کردۆتەوە…\nتا تۆڵەیان… لە زۆرداران…\nبکەیتەوە…\nمایەی ژیانی تێکۆشان\nتۆم بۆ ئەم دەستانە خوڵقان: \nتینیان بەرێ، گوڕیان بەرێ\nھێزی شاخ و داخیان بەرێ\nتا بتوانن ھەڵت گرن\nبۆ ئامانجی ڕووناکە ڕێ، \nھەڵت بڕن\n- پشوویەک -\nمایەی تەقەللای بێ وچان\n\nمایەی ڕەنجی بێ پشوودان\nتۆ لە کوورەی ئاگری سوورا\nژیانت کرا بە بەرا\nدوای توانەوە لە ئازارا، \nلە دایک بووی\nئێمەش وەک تۆ…\nئەوە گوردۆ… ئەوە پشتکۆ…\nوەکوو ھەموو ڕەنجدەرانێ\nئازار چاوی کردووینەوە\nدەی ئەی دۆستی چەوسانەوە\nبا پێکەوە بگەینە جێ…\nجێگە لووتکەی ژیانەوە…\n- پشوویەک -\nئەی چەکوشی ھێز و بڕوا\n\nنیشانەی ڕەنج و توانا…\nدۆستت زۆرە، \nجێگەت سەر گلێنەی چاوە…\nبەڵام ھێشتا، \nتینوێتی زاخاوت ماوە، \nتینوێتی زاخاوی دوایی\nئەبێ ھەر بە خوێن بشکێنی\nخوێنی… ناپاک\nخوێنی تاوانی ئەژدەھاک\n- پشوویەک -\nپشتکۆ: \nوەستا… ئارام، لە ناو گیانا\n\nگەردی وەڕس بوونی لێ نیشت\nچاوەڕوانی دوور و درێژ…\nوا ئۆقرەی کوشت\nکەچی ھیچ دەنگێکم نەبیست! \nکاوە: \nمن پێم ووتی\n\nیان ئەوەتا شەوەزەنگی\nئەمشەو ئەبێ بە چراخان\nیان ئەوەتا ھەر تاریکیی\nمردن ئەبێ وەک گۆڕستان! \n- پشوویەک -\n«کاوە لە سەر قسە کردن ئەڕوات، دوای کەمێ بیرکردنەوە ڕوو ئەکاتە پشتکۆ»…\nگوێم لێ بگرە\n\nھەر ئێستاکە پێ ھەڵگرە\nبڕۆ ھەتا دووڕیانی\nئەو دیوی گرد، \nچاو ھەڵ بخە، چاوێکی ورد\nھەر کاروانێکت بەدی کرد\nپێشەنگەکەی «سوور» چووەوە\nبێ ڕاوەستان\nوەرامەکەم بۆ بێنەوە…\nزوو وەرەوە\nپشتکۆ: \nسەر لە پێناوا ئامادەم\n\nچیت وت بیکەم\n«بە پەلە ئەچێتە دەرەوە»\n«کاوە بە دەم ھات و چۆ کردنەوە»: \nدوژمن ستەمە بتوانێ\n\nڕیشەی بڕوا دەربکێشێ\nتەنیا پواز… پواز نەبێ\nداری ئەمجارە ناقڵیشێ\nمن دڵنیام کاروان پاکە\nدوور لە کەسانی ناپاکە…\nبەڵام گومان ئالەم کاتە\nھەبێ باشە، ھەبێ چاکە\n- پشوویەک -\n«ڕوو ئەکاتە دانیشتوان»\nگەر سەرکەوتین… تاج بۆ کێ بێ؟ \n\nلە بیرتان بێ\n- بەڵام قسەی خۆمان بێ -\nھەموو ئەڵێین بۆ فەرەیدوون\nھەر من ناڵێم با بۆ ئەو بێ…\nدیارە لێم ئەپرسن بۆچی! \nئەی بۆ کێ بێ؟ \nبیر و بڕوای من وا ئەڵێ\n- بۆ کوردێ بێ -\nخوێن بڕێژن، کورد قوربانی\nمەردانە بێ، \nبۆچی ئەنجام بۆ «پارسێکی»، \nبێگانە بێ…\nبا ھەڵوێستیش دۆستانە بێ\nمن وائەڵێم لە بیرتان بێ! \n«کاردای جوتیار بە ماتیەوە دێتە ژوورەوە و پێش ئەوەی قسە بکات، کاوە بەرەو ڕووی ئەچێت و ئەڵێت»: \nکاوە: \nھیچتان نەبیست؟ \n\nچی ترتان کرد؟ \nپێت نەوتن کەی ئەجووڵێین، \nبەرەو جێگەی گفت و بەڵێن\n«کاردا ماتی دایگرتووەو وەرام ناداتەوە، کاوە لە سەر قسە کردن ئەڕوات»: \nبێ وەرامی، وەکو شتێ… گرفتاری\n\nوا ئەتبینم…\nبە ڕەنگ و ڕووتا پەست دیاری\nچی ڕووی داوە؟ چی پێم بڵێ! \nڕاست پێم بڵێ! \n«کاردا ئەم جارەش ھەر وەرام ناداتەوە»\nکاوە: \nوا… تەقم…کرد…\n\nوا… شەقم… برد\nچی ڕووی داوە…مەیشارەوە\nچی… پێم بڵێ؟ \nکاردا: \n«بە قوڕگی پڕ لە گریانەوە»\nچیت پێ بڵێم…\n\nدەنگ و باسی جەرگ و دڵ بڕ؟ \nھەواڵی کۆستی کوت و پڕ؟ \nچیت پێ بڵێم…\nکاوە: \n«بە شڵەژاوییەوە بەرۆکی کاردا ئەگرێ و ڕای ئەوەشێنێ»\nھەواڵی مەرگە؟ ! کۆستی کێ؟ \n\nزوو پێم بڵێ وا شەقم برد\nکاردا: \nکاروون… کاروون\n\nکارونمان… مرد!!\nکاوە: \n«دەستی بەر ئەبێتەوە و تەواو سست ئەبێت و ئەچێتە ئەو لاوە بە دەنگێکی پڕ لە تاسەوە ئەڵێت»: \nکارونمان مرد! کارونمان مرد؟ \n\nبانگدەری شاخ و کێومان مرد؟ \n«پاش تۆزیک بیر کردنەوە، لە پڕێکا… بە خێراییەوە بە دەنگێکی بەرزەوە لە کاردا ئەچێتە پێشەوە و ئەڵێت»: \nبەڵام نەت وت\n\nکارون چۆن مرد؟ \nکوژرا؟ گیرا؟ نەخۆشی گرت؟ \nکارون چۆن مرد؟ \nکاردا: \nدوێنێ… دوێنێ\n\nلەو پەڕی زێ، \nزێی گەورەدێ. \nکات دەمەو… نیوەڕۆ ئەبێ…\nلەگەڵ سییانی ترا ئەبێ\nلە ناکاوا… تووشی… بۆسەی، \nزوو نراوەی..«گۆتۆ» ئەبێ\nلە دوا شەڕێکی بێ پشوو، \nکارون و دوانیان ئەکوژرێ…\nتەنیا یەکێکیان دەر ئەچێ! \nبە دزەڕێ… ئەویش ھەڵدێ! \nپێش قەیرێ بوو… گەیشتە جێ! \nئەو ھەواڵە شوومەی دامێ! \nکاوە: \nخەم لە دەروونەوە ئاڵا! \n\nکۆستی کارون…\nداخی گەورەی نا بە دڵا\nبەڵام پێم مەڵێ کارون مرد! \nمردن..\nواتە بیرچوونەوە\nئاوا بوون و لێبوونەوە! \nبەڵام ھەرگیز ئازادیخواز\nلە بیری گەل نەچوونەوە! \nمردنی وا: - ژیانەوە، \nڕاپەڕین و ھەستانەوە\nدروست ئەکا! \nکۆستی وەھا: «سەربەستی\nخۆشەویست… ئەکا»\n- پشوویەک -\nکاردای بە جەرگ… با دەستی خەم\n\nنەخەینە ژێر چەنەی دامان\nنە زۆر نە کەم\nھەڵی نەدەین بە دوژمنان، \nپێمان شاد بن\nبا ئەم کۆستە ڕەشەی مردن\nبۆ ڕووناکی سبەی ھاتن\nتینمان باتێ… بۆ پێشەوە، \nبۆ سەرکەوتن…\nکاردا: \n«دوای ئەوەی پشوویەک ئەدات و تۆزێ دێتەوە ھۆش خۆ و قسەکانی کاوە کاری تێ ئەکەن ئەڵێت»: \nچی بڕیار بوو… بە جێ ھێنرا\n\nقسەی بەڵێن… بە کردەوە! \nبە ڕێ کرا! \nگفتی زمان و گفتی دڵ، \nمەردانە ھەمووی یەک خرا! \nکاوە: \nگشت ئامادەن؟ \nکاردا: \nچاوەڕوانی تەقینەوەن! \nکاوە: \nئەی چاوی پیس… چاوی دوژمن؟ ! \nکاردا: \nھەموو ونن! \n\nگشت لە شکری بووک بردنن! \nکاوە: \nبووک بردنن؟ ! \nکاردا: \nلە دوێنێوە… کۆشک… ژاوەی دێ\n\nلۆلۆ خەریکە بۆ «مزداک» ژن ئەھێنێ! \nکاوە: \nئەم ڕێکەوتە…\n\nبۆ تۆڵەی داخ لە دڵ بەختە! \nئەم ھەڵکەوتە! \nزێڕی وەختە! \nکاردا: \nئەبێ… بڕۆم… چاوی دوایی\n\nبە ناو ڕیزا… بگێڕمەوە…\nتا وەرامی دڵنیایی\nبە تەواوی ئەھێنمەوە! \nکاوە: \nچاوەڕوانم…ئەمێنمەوە! \n«کاردا ئەچێتە دەرەوە»\n- پشوویەک -\n«پشتکۆ بەپەلە خۆی ئەکات بەژوورا، پێش ئەوەی قسە بکات کاوە ئەڵێت»: \nکاوە: \nئادەی… بڵێ…\n\nھەواڵ چی بوو؟ مژدەم بەرێ! \nپشتکۆ: \nوا کاروانێ…\n\nلە دوورەوە…لە دوورە ڕێ\nدیارە بۆ ئێرە مل ئەنێ! \nبریسکەی سووری پێشەنگی! \nدرەوشەی دێ…\nدەنگی…زەنگی…\nئەگاتە گوێ! \nکاوە: \nھەر ئەوەندەی پێشەنگی سوور! \n\nکاروانی ماندووی دوورە ڕێ\nبگاتە… جێ! \nئەوسا ئەزانیت…چی ئەبێ! \nچی ئەقەومێ! \nپشتکۆ: \nئەبێ کاروان نیشانە بێ…\n\nنەھێنی ئەم…ھەستانە بێ!!\n- پشوویەک -\n«تابلۆی بێ دەنگ: - مادیا دێتە ژوورەوە، ئەچێتە پاڵ کاوەوە و دەست ئەکات بەچرپە چرپ لەگەڵیا، ئەڕواتە دەرەوە، دوای ئەو کاردۆخ دێتە ژوورەوە، دیسانەوە ئەمیش ئەچرپێنێ بە گوێی کاوەدا، ئەچێتە دەرەوە، ئنجا دوا بەدوای ئەمیش زێمریو زاماوا دێنە ژوورەوە ئەمانیش ھەمان جووڵانەوەی ڕابردوودووبارە ئەکەنەوەو ئەچنە دەرەوە. لەم تابلۆیەدا شانۆ وەک پورەھەنگی بزوتنەوەی لێ دێ، مەبەست لەم تابلۆیەش نیشانەی دوا ئامادە بوونە بۆ ڕاپەڕین». \n«قاوغی بێ دەنگی تابلۆی ڕابردوو، بە دەنگ و ھەراو غەڵبەی خرۆشاو و ڕاپەڕینی میللەت ئەشکێت، تا بێت وردە وردە دەنگەکە نزیکتر ئەبێتەوەو گەورەتر ئەبیسترێت، لەم کاتەدا ئەوەی لەسەر شانۆیە «کاوە و پشتکۆ»ن… پشتکۆ بەخوێن گەرمیەوە ڕوو ئەکاتە کاوەی وەستاییو ئەڵێت»: \nپشتکۆ: \n«گوێ ھەڵ ئەخات»\nدەنگ ئەبیسم…وەستا…دەنگە\n\nدەنگی خرۆشاوی خەڵکە؟ \nگرمەی ھەورە؟ یان چەخماخەی، \nئاسمان سوتێنی برووسکە؟ \nوژە وژی ڕەشەبایە؟ \nیان گەرداوی ناو دەریایە؟ \nدەنگ… ئەبیسم… دەنگە\nکاوە: \nکوڕم منیش چاک گوێم لێیە\n\nئەوە گرمە و ناڵەی ھەوری، \nدەنگی خەڵکە\nئەوە چەخماخە و بروسکەی! \nھاوبیرانی من و تۆیە\nکوڕم منیش چاک گوێم لێیە! \nپشتکۆ: \nوەستا… دەنگێکی…بەسامە\n\nکوانێ دەنگی خەڵک وایە؟ ! \nکاوە: \nکوڕم…میللەت… کە برسی بوو\n\nتینووی ڕۆژی سەربەستی بوو\nداخ لە دڵی ژێر دەستی بوو\nدەنگی وایە! \nپشتکۆ: \nوەستا…ئەم دەنگە…تاکوو بێ\n\nبۆ نزیکی لای ئێمە دێ…\nکاوە: \nگیانمان بە پیریەوە ئەچێ! \nپشتکۆ: \nکەواتە بۆچی ناجووڵێین؟ \n\nدەستەوەستان ڕاوەستاوین؟ \nکاوە: \nکوڕم… بە بەڵێنی… ئەوان…\n\nئێمە چاوەڕوان کراوین! \nنەوەستاوین\nپشتکۆ: \nوەستا… ئەی چەک: شمشێر…قەڵغان\n\nتیر و کەوان\nچی ھەڵگرین؟ … بە دەستی ڕووت! \nبچینە وێزەی دوژمنان؟ \nکاوە: \nلە زەخیرەی چەکی دوژمن\n\nکە ھەر خۆم دروستم کردن! \nساڵ زیاترە…لە بەرەوە! \nبە نەھێنی ئەدزمەوە!!\nھەر بەو ڕم و تیرەی خۆیان، \nخۆیان ئەبێ بکوژمەوە! \nپشتکۆ: \nئەی ئەوانەی وان بەڕێوە، \n\nچیان پێیە؟ …\nکاوە: \nچی بە دەستەوە ھاتبێ! \n\nئەگەر بەرد بێ، ئەگەر دار بێ\nھەڵ گیراوە! \nپشتکۆ: \nئەی من…وەستا… چی ھەڵ گرم؟ \n\nڕمێ… شمشێرێ… ھیچ ماوە؟ \nکاوە: \nئامادەیە… ھەڵپەسێرراوە! \nپشتکۆ: \nلە کوێ؟ لە کوێ دانراوە؟ ! \nکاوە: \nلە گەنجینەی ژێر دوکانا\n\nلە جێی دوژمن پێ نەزانا، دانراوە! \nپشتکۆ: \nوەستا…دەبا… دەریان بێنم\n\nبە سنگمەوە… بە دڵمەوە\nوەک کۆرپە… بیان نووسێنم…\nیەک لە سەر یەک ماچیان بکەم! \nکاوە: \nدەریان بێنە! …\n\nبە شێنەیی بیان ھێنە…\nئا… لێرەوە… بچۆ خوارێ! \nبن میچ نزمە، سەرت نەشکێ! \nدای نەوێنە! …\n«پشتکۆ لەو جێگایەوە ئەچێتە خوارەوە کە کاوە بۆی دەست نیشان ئەکات، دەنگی خەڵکەکە زیاتر نزیک ئەکەوێتەوە… کاوە لە بەر خۆیەوە»: \nکاوە: \nئەم تۆفانەی کەھەستاوە\n\nچی خۆی لە بەر دەما ئەگرێ! \nئەم… لێشاوە\nکام تاریکی… ڕاناماڵێ؟ \nئەم تۆفانە… مردن لووشە\nچ زۆردارێ ھەڵ نالووشێ! \nئەم لافاوە… ترسناکە! \nچۆن قەڵای ڕەش داناپۆشێ! \n- پشوویەک -\n«پشتکۆ» بە باوەشێ ڕم و تیر و شمشێر و کەرەسەی ئەوسای جەنگەوە سەرئەکەوێتەوە، دایان ئەنێت و ڕوو ئەکاتە کاوە و ئەڵێت: \nپشتکۆ: \nوا ھێنامن نامنە سەر دڵ\n\nوەستا… بڵێ… چی ھەڵگرم؟ \nچیم ئەدەنێ؟ \nکاوە: \nھەرکامێکیان دەستیان بەیتێ\n\nبەرامبەر دوژمن وەک یەکن\nدەمی شمشێر… تیر و کەوان\nسەری چەکوش… یان نووکی ڕم…\nپشتکۆ: \nڕم… ھەڵ ئەگرم\n«ڕمێک ھەڵ ئەگرێ»\n«دەنگی خرۆشاوی خەڵکەکە ھەر لەنزیک بوونەوەدایە، کارداو مادیا دێنە ژوورەوە»\nکاردا: \nدۆزەخی… گەلی… خرۆشاو\n\nکوورەی غەزەبی داخراو! \nکەوتوونە ڕێ… بەرەو کۆشکی، \nشای حەپەساو. \nمادیا: \nھەزارانن… لە سەر دەستیان\n\nگیانیان، دڵیان، ھەڵ گرتووە، \nیان سەربەستی یان مردنیان\nبۆ ئەنجام… ھەڵ بژاردووە\n«کاوە دەست ئەکات بەخۆکۆکردنەوە، بەرکۆشەکەی ئەکات بە سەری ڕمێکەوە، چەکوشەکەی ھەڵ ئەگرێت، کاردا و مادیاش لەو چەکانەی دانراون ھەر یەکەیان بابەتێک ھەڵ ئەگرێت»\nپشتکۆ: \nئەی پاسەوانانی کۆشکی، \n\nزیندە بە زۆر بەچاڵ کردن\nدەور و بەریان نەگرتووە؟ ! \nکاردا: \nچواردەوری کۆشکیان تەنیوە\n\nلە سەر ئاگری ترس ئەژین!!\nکاوە: \n«ڕوو ئەکاتە ھەموویان»\nوا ئەم بەر کۆشە لە سەر ڕم، \n\nڕمی تۆڵە سێن.. ھەڵ ئەگرم…\nیان ئەبێتە ئاڵای ژیان\nیان بە کفنی سووری گۆڕم\n«کاردوخ و زێمری و زاماوا ھەرسێکیان بە پەلە دێنە ژوورەوە»\nکاردۆخ: \nکاتی قسە نەما… ھیوا، \n\nچاوەڕوانی کردەوەیە\nخوێن لە ئێمە داوا ئەکا! \nزێمری: \nپەلە ئەکا، بانگمان ئەکا\nزاماوا: \nداوای یەکێتیمان ئەکا…\nکاوە: \nوا سوێند ئەخۆین…\n\nدوای سوێند ئەڕۆین!!\n«ھەموویان لەیەکتر نزیک ئەبنەوە. دەستیان بەچەکەکانیانەوە بەرز ئەکەنەوەو لەیەکیەوە ئەئاڵێنن، دەنگی خرۆشاوی خەڵکیش ھەر لەزیاد بووندایە. «کاوە» سوێندەکان ئەخواو ئەوانیش بەکۆمەڵ ئەیسێننەوە…»\nسوێندە، سوێندی کورد پەرستی\n\nسوێندی سەرشۆڕی نەویستی\nسوێندی بڕوا و خۆشەویستی…\nسوێندی لە خۆ… داماڵینی، \nبەرگی نۆکەری و ژێر دەستی\nسوێندە، سوێندی کورد پەرستی\nسوێندە بۆ خۆری سەربەستی\n***\nسوێندە ھەموو ئەیڵێینەوە\n\nسوێندە کە ناگەڕێینەوە\n***\nسوێندە بەو خوێنانەی ڕژان\n\nبوون بە چراوکی ڕێی ژیان\nسوێندە بەو سکانەی سووتان\nسوێندە بە فرمێسکی دایکان\nسوێندە بەو زەردەخەنانەی، \nلە سەر لێوی کۆرپە کوژران. \n***\nسوێندە ھەموو ئەیڵێینەوە\n\nسوێندە کە ناگەڕێینەوە\n***\nسوێندە ئەیخۆین بەو زمانەی\n\nبوونی کوردی پێ پژاوە\nسوێندە ئەیخۆین بەو وڵاتەی\nکوردستانی دایکی ناوە: \nبە شاخ و داخ و ڕووباری\nبە بێشەی چڕ و نزاری\nبە ھەموو مشتە خۆڵێکی…\nبە ئاو و بەرد و داری\n***\nسوێندە ھەموو ئەیڵێینەوە\n\nسوێندە کە ناگەڕێینەوە\n***\nسوێندە بە ڕم بە تیر… چەکوش\n\nبە مەچەکی ھەڵگرانی\nسوێندە بە مەشخەڵی شۆڕش\nبە کڵپە و گڕی سووتانی\nسوێندە ھەموو ئەیڵێینەوە\nسوێندە کە ناگەڕێینەوە\n«بەدەم وتنەوەی ئەم بەیتەی دواییەوە لەگەڵ پەردە داکشاندا ئەچنە دەرەوەو لەھەمان کاتا دەنگی خرۆشاوی خەڵکەکە تەواو شانۆ پڕ ئەکاتەوە»"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "کاوەی ئاسنگەر", "poem_title": "تابلۆی نۆھەم", "poem_description": "", "poem_text": "«جێگا کۆشکی ئەژدەھاکەو ژووری شاھانەی، کات دەمە و ئێوارە، ئەژدەھاک خۆیو لۆلۆ و خەزنەدارو ھەموو دەست و پێوەندەکانیو پاسەوانەکانی کۆبوونەتەوە، شڵەژاون و شپرزەن، دەنگ و ھەرای خرۆشاو و ڕاپەڕیوی میللەت ئەبیسن، لەو پەنجەرەیەوە کە بەسەر ڕووکاری دەرەوەدا ئەڕوانێ، ئەژدەھاک تەماشا ئەکات و پشتی لە دانیشتوانە، وەزیرو دەست و پەیوەندیش لە شپرزەییدا ھەر بە یەکا دێن.»…\nئەژدەھاک: \n«لە دوای وەرچەرخانەوە و ماوەیەک بە پەلە ھاتوچۆ کردن»\nگاگەل برسین، گاگەل زۆرن\n\nسەر بە قۆچی تووڕە و مۆرن\nگاگەل مل لە چەقۆ ئەسوون! \nئاگری ئەجەل ھەڵی گرتوون: \nوا بەرەو کۆشکی من ھاتوون\n- پشوویەک -\nدەنگی سەگەل، بەزم و ڕەزمی\n\nئاھەنگی ئەمشەوی کۆشکی\nلێ شێواندم! \nتا خەیاڵی مەست بوونیشی، \nلێ تەراندم! …\n«پاسەوانێک دێتە ژوورەوە و ئەنوشتێتەوە»\nپاسەوان: \nگەورەم… مژدە! \n\nئەوا لاکی دەیان ڕووتە\nلە ناو چەقی ڕێدا کەوتوون\nخڵتانی خوێنی خۆیان بوون\nئەژدەھاک: \n«بە تووڕەییەوە»\nدەیان، دەیان، بڵێ سەدان\n\nیان ھەزاران…\nسەگ ڕاناگرم، بۆ قوروسکان! \n«پاسەوانەکە ئەچێتە دەرەوە»\n«پاش تۆزێ بیرکردنەوە»\n- پشوویەک -\n\nبەڵام ھەزاریش بەڵایە\nھەندێ ناخۆشیی لە دوایە\n«ڕوو ئەکاتە ھەموویان»\nئەزانن بۆ؟ ! \n«ڕوو ئەکاتە لۆلۆ»\nتۆ پێم بڵێ.. تۆ…تۆ…لۆلۆ! \nلۆلۆ: \n«بە شڵەژاوییەوە»\nگەورەم… چونکە… چونکە «ئۆتۆ»\n\nئەیان بەخشێ بە تەختی تۆ! \nئەژدەھاک: \n«بە گاڵتە پێ کردنەوە»\nبە عەقڵی تۆ! \n«پشوویەک لە سەر قسە کردن ئەڕوات»\nئەی تۆ چی ئەڵێیت خەزنەدار\n\nبۆچی بە بەڵای بزانم لاکی ھەزار؟ ! \nخەزنەدار: \n«بە شڵەژاوییەوە»\nچونکە… چونکە…بەزەیی شا\n\nئەجووڵێ بۆ دەردو سزا! \nئەژدەھاک: \nنە و…نە و… ھەموو ئەبزڕکێنن\n\nھەموو قسە ئەدۆڕێنن! \n«پشوویەک و دوای قەیرێ ھاتوچۆ کردن ڕوو ئەکاتە ھەموویان»\nئەزانن بۆ؟ . \n\nلاکی ھەزارانم ناوێ! \nچونکە سبەی کە ڕۆژ ھەڵھات\nدنیا تۆزێ گەرم داھات\nبۆگەن ئەکەن!!\nدەروو ناوی کۆشکی جوانم! \nلەو بۆنە پیسە پڕ ئەکەن\n- سەرداری کۆشک بێ سەر ئەکەن -\n- پشوویەک -\nئەزانن من چۆنم ئەوێ! \n\nمن وام ئەوێ: \nکەم.. بکوژرێ\nبەڵام.. پاشماوە.. دەست بەستە! \nگشت بگیرێ\nلە دواییدا… کۆمەڵ…کۆمەڵ! \nبۆ ناو دەریا فڕێیان دەن\nبە خۆراکی ماسییان کەن! \nمن وام ئەوێ\nلۆلۆ: \nپاشای گەورە…چ…خواستی بێ\n\nخوا و فریشتەش ئەوەی ئەوێ!!\nخەزنەدار: \nفەرمایشتە… قسەی بەجێ، \n\nپیلانی ڕاست ھەر وا ئەبێ؟ \n- پشوویەک -\nئەژدەھاک: \nئادەی… ئێستا! \n\nئا بزانن… گاگەل… ھێشتا! \nقۆچ لێ ئەدەن! \nیان ماندوو بوون و برسێتیی! \nکۆڵی شکستی پێ داون! \n«دوو پاسەوان بە پەلە ئەچنە دەرەوە بۆ تاقیب کردن»\n«لە دوای پشوویەک، ئەژدەھاک لە سەر قسە کردن ئەڕوات»\nکۆیلە… کۆیلە… کێ بیستوویەتی\n\nکێ دیوێتی… ھەتا ئەمڕۆ! \nزمانی قسەی بێتە گۆ! \nکۆیلە… کۆیلە… کێ بیستووێتی! : \nسەربەست… بڕوا\nسەربەست… بخوا\nکۆیلە… دیلە… کۆیلە… بەندە\nکۆیلە تاکوو مردن عەبدە! \n«دوو پاسەوانەکە دێنە ژوورەوە و ئەنووشتێنەوە»\nیەکەمیان: \nگەورەم…ڕەش و ڕووتی… برسیی\n\nوەک گەڵای دار لێ کوژراون\nبەڵام ئەوانەی کە ماون\nبەسەر لاکا، لاکی یەکا…\nھەنگاو ئەنێن… دێنە پێشێ! \nدووەمیان: \nگەورەم…زۆرن…بێ شومارن\n\nوەک شێت ھاری پەلامارن\nسڵ ناکەنەوە… لە مردن! \nئەژدەھاک: \n«بە تووڕەییەوە»\nمادام وایە… پێیان بڵێ\n\nتا لافاوی خوێن ھەڵ ئەسێ\nھەتا بە کۆمەڵ غەرق ئەبن\nبا بکوژن… ھەر بکوژن! \nدەست نەپارێز.. دەست ھەڵنەگرن\nوەک دروێنە، دروێنە کەن\nداڵ برسێتی.. چاوەڕوانی، \nلاکی کۆیلەی مردوو ئەکەن\n«پاسەوانەکان ئەچنە دەرەوە»\n- پشوویەک -\nئەژدەھاک ئەچێتەوە لای ئەو پەنجەرەیەی بەسەر ڕووکاری دەرەوەدا ئەڕوانێت پاش قەیرێ تەماشاکردن ئەڵێت: \nژیان پەندە… پەند وەر ئەگرم\n\nپەند لە ڕۆژانی ڕابردوو…\nبڵێن… چی کەم؟ ! ..\nبۆ ئەمجارە بۆ داھاتوو\nزمان ھەمووی ئەسووتێنم\nلاڵم ئەوێ! \nژیانیان ڕیشەکێش ئەکەم! \nبڵێن: چی کەم؟ ..\nوەک وڵاخ ئەیانخەسێنم\nپیاوم ناوێ! \nدیلم ئەوێ..\nدیلم ئەوێ!!\nلۆلۆ: \nگەورەم ھەر تۆ دڵتەنگ مەبە\n\nچیت بوێ ئێمە وا ئەکەین\nبۆ ئەم جارە.. کەس دەرناکەین! \nھەتا دوا یەک ڕسوا نەکەین\nخەزنەدار: \nھەر تەنیا.. شا.. دەربەست نەبێ\n\nچۆن بڵێ ئێمە وا ئەکەین\n- پشوویەک -\n«لە پاش کەمێ ھاتوچۆ کردن بەتووڕەییەوە ئەژدەھاک وەرئەگەڕێتەوەو ئەڵێت»: \nئەژدەھاک: \nچیم بۆ ئەکەن.. چیم پێ ئەڵێن\n\nقسەی زلی ژووری گەرم\nدرۆی زەقی نەبووی بەڵێن..\nکۆشکم پیاوی وەک ئێوەی بوو، \nبۆیە عەبد ھاتنە سەرم! \n- پشوویەک -\nکە ئەمپرسی، چۆنە ھەواڵ؟ \n\nھەور بوایە، تۆفان بووایە\nلە منتان ئەکرد بە ساماڵ! \nدەستی «وایە»! \nبە ڕۆژ ھەفتە و مانگ و ساڵ\nلە سەر سنگتان ڕاوەستا بوو\nھەموو شتێ ھەر تەواو بوو! \nلۆلۆ: \nگەورەم.. ھەرچەند…سەرزەنشتی\n\nئێوەی سەردار.. وەکوو بەرد بێ\nلای من گوڵێکە تێم ئەگری..\nبەرزییم زیاتر پێ ئەبەخشێ\nخەزنەدار: \nتوانج و سەرزەنشتی شا\n\nچاوی ھۆشمان ئەکاتەوە! \nڕوومان زیاتر سپی ئەکا! \nلۆلۆ: \nپاشای پایەدار بزانێ\n\nلە کۆمەڵی ڕەش و ڕووتا\nلە ناو دنیای ڕووت و قووتا! \nگەلێ ویژدانمان کڕیوە! \nبە نھێنی… زۆر پوازی\nناکۆکیمان داتاشیوە! \nئەژدەھاک: \nباشە.. ئەنجام؟ \n\nمن ئەنجامم ئەوێ ئەنجام؟ ..\nلۆلۆ: \nکرمی پواز.. کە داری خوارد\n\nلە ناوەوە پووتی ئەکا! \nبە چاو ئەڵێی قەت ناکەوێ، \nکە خۆی نواند..\nبەڵام لە پڕ کاتێ بینیت\nبەلادا ھات! \nخەزنەدار: \nکاتێ بەلادا ھات.. ئەمرێ\n\nئیتر ئەنجامی سەرکەوتن! \nداوێن لە تەختی شا ئەسوێ! \nئەژدەھاک: \n«ئەچێتەوە لای پەنجەرەکە و گوێ ھەڵئەخات و ئەگەڕێتەوە ئەڵێت:»\nوشەی سەربەستیم.. دێتە گوێ\n\nسەربەستی بۆ ژیانیکێ؟ ! \nبۆ ئەوانەی خۆم کڕیومن؟ \nھەر بە دیلی بوون و دیومن؟ \nبۆ کۆیلە؟ .. یان بۆ سەپان؟ \n- پشوویەک -\n«ئەو پاسەوانەی لەوەوبەر چووە دەرەوە، بە پەلە دێتە ژوورەوە و ئەنووشتێتەوە و ئەڵێت»: \nپاسەوان: \nگەورەم وەکوو شەستەباران\n\nتیر ئەبارێ.. بۆ سەر سەری، \nبۆ سەر دڵی گوناھکاران! \nبەڵام گەورەم دەریای ئاگر\nتا بێ شەپۆلی گەورەتر\nئەکا بە گژ کۆشکی بەرزا\nلەم کاتەشا.. ھەواڵێکیش، \nھات و بەسەر، سەر گلێنەی..\nچاوی ھەموومانا چزا! \nئەژدەھاک: \nئەی چاو کوندەپەپوو.. دیارە\n\nئەو ھەواڵەی کە بە تۆ بێ\nزریکەی ئێش و ئازارە..\nبەڵام.. بیڵێ!!\nپاسەوان: \nبەزامەوە..\n\nزامی خوێنی لەبەر ئەڕوا\nگۆتۆی سەرکردە ھاتەوە\nبەڵام.. ھیوا..\nلە چاویا کوژاوەتەوە!!\nئەژدەھاک: \nچۆن ئەبێ چۆن؟ کوا لە کوێیە؟ \n\nئەوەی ھەمبێ ھەر گۆتۆیە..\nھەر گۆتۆیە، ھەر گۆتۆیە!!\nپاسەوان: \nلەبەر دەستی حەکیمانا\n\nلەبەینی مان و نەمانا\nلاشەی خوێناویی کەوتووە! \nلەش بێ جووڵە.. چاو نووستووە! ..\nئەپاڕێینەوە.. لە «ئۆتۆ»\nھەڵسێتەوە سەرپێ گۆتۆ\nلۆلۆ: \nھەواڵێکە.. بۆکوڕووزی\n\nجەرگی ھەڵقرچاوی ھانیی\nھەواڵێکە.. گەڵاڕێزی\nبەھاری تاساوی ھانیی\nخەزنەدار: \nھەواڵی.. ژاکاوی ھانیی\n\nتەمی بەری چاوی ھانیی\nئەپاڕێینەوە لە «ئۆتۆ»\nلە «ئانانا»، «ئینکی»، «نامۆ»\nھەڵسێتەوە، چاک بێتەوە\nسەرکردەی پاڵەوان.. گۆتۆ\nئەژدەھاک: \n«بە تاسەیەکی بە کوڵ و پڕ لە ناسۆرەوە»\nکاری پێچەوانەی ژیان\n\nدەستووری ئاوەژووی دنیا! \nوا ئەسوڕێ ژان لە دوای ژان\nلە ناوەختا، ھەمووی یەکخا، \nڕێکەوت، بەخت، چی پێ ئەڵێن، \nناو لێ ئەنێن! \nکاتێ ھاتن بۆ ناخۆشیی، \nیا خود خۆشیی، بە کۆمەڵ دێن! \nلۆلۆ: \nپاشای گەورە… بە دوای ژانا\n\nژانی کڕێوەی زستانا! \nگوڵی بەھار لە دایک ئەبێ\nلە باخچەی کۆشکی شاھانا!!\nئەژدەھاک: \n«ڕوو ئەکاتە ئەو پاسەوانەی ھەواڵی بریندار کردنی گۆتۆی ھێناوە»\nبڕۆ ھەواڵم بۆ بێنە\n\nسۆراخ زوو زوو بە ئەنجام دە! \nتا بزانم گۆتۆ چۆنە؟ \n«خەریکە بڕواتە دەرەوە بانگی ئەکاتەوە»\nڕاسپێرە.. با.. لاسیراب\n\nلە بەردەمما ئامادە بێ\nھەر ئێستە بێ…\nدوا نەکەوێ\nپاسەوان: \nبەڵێ گەورەم ھەر ئێستە دێ! \n«ئەچێتە دەرەوە»\nئەژدەھاک: \n«لە دوای ماوەیەک بێ دەنگی و ھات و چۆ کردن و بیر کردنەوە ئەڵێت»: \nدەربەدەری، داڵدە نەبوون\n\nزۆران لەگەڵ مەرگا ئەگرێ..\nکەواتە ئێستە فەرەیدوون\nوەک سەگ بە کۆشکم ئەوەڕێ\nسەرچۆپی کێشی ناو گاگەل! \nئەبێ ئەو بێ! \nمەرگ ھێنایەوە ئێرە! \nبا بەخێر بێ! \nلۆلۆ: \nگەورەم.. کێ ناڵێ… ئا ئێستا\n\nلە خوێنی خۆیدا ناگەوزێ\nلە مەیدانی بەر کۆشکتا\nخەزنەدار: \nوەکوو چەقەڵی ترسنۆک\n\nبۆ مریشکی ناو ئاوایی\nچۆن بە دزە دێتە سەر چۆک\nبە فێڵ… فێرە! \nوایش فەرەیدوون بە نھێنی\nمەرگ ھێنایەوە ئێرە..\nئەژدەھاک: \nئەوا.. ڕۆژێک.. نە و…ھەفتەیەک\n\nبە برسێتی وا مانەوە، \nبەرگەیان گرت.. ئەی دوای ئەوە؟ \nئەبێ چی بکەن؟ بۆ کوێ ئەڕۆن؟ \nئەبێ لاکی یەکتر بخۆن\nئەی دوای ئەوە؟ . ئەبێ بمرن..\nیا ئەوەتا کۆیلە بن..\nوەکوو جاران.. ھەتا مردن! \nکڕنوش بردن! \n««لاسیراب»ی جاڕچی کۆشک دێتە ژوورەوە و ئەنووشتێتەوە»\nلاسیراب: \nپاشای گەورە.. ئەوا ھاتووم\n\nلە بەر تەختی بزورگتانا! \nکڕنوش بردووم! \nسەرم وا لە پێناوتانا! \nئەژدەھاک: \nدەنگ زل، لاسیرابی جاڕچی\n\nباش بوو ھاتی\nئەزانی چی؟ \nلاسیراب: \nفەرموو.. قوربان.. ھەرچی بڵێی\n\nژیانیشمی.. ئەخەمە.. ڕێی! \nئەژدەھاک: \nئا.. کەواتە.. گوێم لێ بگرە\n\nزۆر لە جاران وریاتر بە\nخۆت ئەزانی ھەندێ برسی\nئەمشەو تۆزێ دڵیان گرتووم\nچاکتر وایە جاڕێ بدەی..\nکە قەیناکا لێیان بووردووم\nتا بڵاوەیان پێ بکەی..\nخۆت ئەزانی..\nزەوی تێر بوو، خوێن ناچێژێ\nپێیان بڵێ.. با لەمە زیاتر نەڕێژرێ!!\nلۆلۆ: \nقسەی شای گەورە پەسەندە. \nخەزنەدار: \nگەوھەر و یاقووتی پەندە. \nلاسیراب: \n«بە ترسەوە»\nبەڵام گەورەم پاشای مەزن\n\nبرسی زۆرن! \nیەک دوو ھەزار زیاتر ئەبن\nگوێم لێ ناگرن..\nبا دەنگیشم گڕوو زل بێ..\nلە چاویاندا…\nوەکوو فوویەک وایە تەنیا\nبیکەی بەناو ڕەشەبادا! \nئەژدەھاک: \n«بە تووڕەییەوە لە لاسیراب ئەچێتە پێشەوە»\nوا دیارە بەر لەوەی بچیت\n\nزۆر حەز ئەکەیت لێرە بمریت!!\nلاسیراب: \n«بە ترسەوە»\nبەڵێ.. گەورەم.. ئەوا ئەڕۆم…\n\nپەشیمانم ئەوا ئەڕۆم\n«بە شڵەژاوییەوە ئەچێتە دەرەوە»\nئەژدەھاک: \n«دوای کەمێ ھاتوچۆ کردن»\nھەرکاتێ تەوقی عەبد شکا\n\nپێیان لە پێوەند ترازا\nکەوتنە ئەوەی شیر ھەڵکێشن\nمانای وایە زەنگ لێ درا\nزەنگێ پێم ئەڵێ: ئەژدەھاک\nوریابەرەوە ڕاچڵەکە! \nدەستی زەبروزەنگ شل مەکە! \nھەناسەیەک لە دەست مەدە\nتەخت و بەختت بپارێزە! \nخوێن بڕێژە…\nئەگینا.. ئەنجام.. ستەمە! \nزۆر ستەمە… زۆر ستەمە! \nلۆلۆ: \nبەڵام گەورەم، قەڵات سەختە\n\nکێ ئەتوانێ بگاتە.. ئەم، : \nتاج و تەختە! ؟ \nکێ ئەتوانێ دڕ بە شوورەی، \nکۆشکی بەرز و بەردین بدات؟ \nکێ ئەتوانێ؟ .. کێ شەڕ لەگەڵ، \nسێبەری خواکانا ئەکات؟ \nخەزنەدار: \nھەتا ئەمڕۆ ژین وا ئەڵێ: \n\nتاج نانەوێ، شا ناکەوێ\nئەژدەھاک: \nئەمە ڕاستە، ئەبێ وابێ! \n\nبەڵام ھەر کاتێ دەستی دیل\nگەیشتە ڕم، گەیشتە تیر\nمانای وایە: زەنگ لێ درا\n- پشوویەک -\n«پاسەوانێک بە پەلە و شڵەژاو، دێتە ژوورەوە»\nگەورەم وا لافاوی ھەستاو\n\nلافاوی خەڵکی خرۆشاو! \nشوورای یەکەمینی ڕادا! \nلە جێی خۆی تلیسایەوە! \nھەرچەند کرا، \nتەوژمی ڕق بەربەست نەکرا! \nئەژدەھاک: \n«بە شپرزەییەوە ڕوو ئەکاتە ھەموویان»\nمن پێم وتن.. زەنگ لێ درا..\n\nفریا کەون… من پێم وتن..\nلۆلۆ: \n«ڕوو ئەکاتە پاسەوانەکە»\nئێوە جێتان قەڵای سەختە\n\nسەنگەری شەڕتان قایمە! \nئێوەی پڕچەک تیرو و پۆشتە\nچۆن ئەبەزن؟ چۆن ئەھێڵن! \nکۆیلە شوورەی بەرزی کۆشک! \nداگیرکەن و بڕوخێنن..\nخەزنەدار: \nیان ئەوەتا ئێوەش لەگەڵ…\n\nکۆیلەدا دەست تێکەڵن..\nیان ئەوەتا ترسنۆکن..\nسەنگەریان بۆ بەجێ دێڵن! \nئەژدەھاک: \nئەبێ وابێ، دەست تێکەڵن\n\nئەم قسەیە ئەسەلمێنم..\nلە ژێرەوە ھەبێ و نەبێ…\nدەست تێکەڵن..\nئەم قسەیە ئەسەلمێنم!!\nپاسەوان: \nگەورەکانم.. نمەکی.. شا\n\nکوێرمان ئەکا.. گۆجمان ئەکا! \nگەر بێت و پشتی لێ ھەڵکەین\nلەگەڵ عەبدا دەست تێکەڵ کەین\nبەڵام.. بەڵام.. گەورەکانم\nشتێک ھەیە دەستی بەستووین\nچاوی گرتووین..\nئێمە جێمان.. قەڵایەکە..\nسەخت و کون بڕ..\nئێمە…..\nئەژدەھاک: \n«قسەکانی پێ ئەبڕێت»\nئەی چۆن ئیتر..\n\nتۆ پێم ئەڵێی بەربەست ناکرێ! \nئەی چۆن ئیتر! ..؟ ..\nپاسەوان: \nگەورەکانم.. شتێک ھەیە..\n\nتێی نەگەشتووم.. ناوی چییە؟ ..\nجادووی گیانی نەھێنییە؟ ..\nیاخود چاوی تەلیسماوی..\nفریشتەکانی ئاسمانە! ..\nیان ھێزی دەستی خواکانە\nلەناو دەروونی ئەوانا! ..\nدێت و ئەچێ..\nتینی ئاگریان ئەداتێ\nھێزی بڕوایان ئەداتێ\nترسی مردنیان دەر ئەکا! \nشەڕیان لەگەڵدا پێ ئەکا! \nگەورەکانم.. شتێک ھەیە\nلە چاویانا… تیشک ئەھاوێ! \nلە گیانیانا.. گڕێک ھەیە..\nئەستێرەی پڕیشک ئەھاوێ! \nگەورەکانم: ئەو پڕیشکە..\nگڕوو.. تیشکە! ..\nلە چاوی ئێمەدا نییە..\nلە گیانی ئێمەدا نییە..\nئەژدەھاک: \nئەم قسانە بۆ من مەکە..\n\nئەمە ڕێی خۆ تەفرەدانە..\nقسەی پیاوی ترسنۆکە! \n«لە پاش ماوەیەک ھاتوچۆ کردن و بیر کردنەوە ڕوویان تێئەکا»\nبیھێننە بەرچاوی خۆتان: \n\nماوەیەک بێ دووروو درێژ\nشێر برسییبێ\nپلێ گۆشت چییە.. نەیدیبێ! \nچاوی سووری.. لە تاوانا، \nدەرپەڕیو بێ، ئارام نەگرێ\nقەپاڵ لە شیشی ئاسنی، \nقەفەز بگرێ\nبیھێننە بەر چاوی خۆتان\nلەو شێرانە.. بەربنە ناو\nکۆمەڵی ڕووتەی خرۆشاو\nئەبێ چی بکەن؟ ..\nئەبێ لاشە چۆن ئەنجن کەن! ؟ \nچۆن بیپچڕن، چۆنی وردکەن..؟ \nبیھێننە بەر چاوی خۆتان! \nلۆلۆ: \nدیمەنێکە موچوڕکەی ترس\n\nدێنێ بەسەر تاپای لەشا\nدیمەنێکە لە خەویشا\nمایەی زەننەق چوونی عەبدە! \nپاشای گەورەم\nئەم بیرە، بیرێکی وردە\nھەلی چاکە، داوا ئەکەم\nشێری برسی.. ئێستا بەردە! \nخەزنەدار: \nھەر شێری برسی ئەزانێ\n\nچۆن کۆیلە و عەبد بخوا! \nھەر شاڵاوی ئەو ئەتوانێ..\nدڕ بە دوژمنانی کۆشک بدا!!\nھەلی چاکە، با خوانی وا\nپێشکەشی شێری برسی بێ\nبا تێر بخوا!!\nئەژدەھاک: \n«ڕوو ئەکاتە پاسەوانەکە»\nکەواتە تۆ.. بڕۆ ئێستا\n\nچاوەڕوانبە تا «لاسیراب»\nجاڕ بۆ تەمێی دوایی ئەدا..\nئەگەر ھاتوو.. لە دوای ئەوەش..\nئەو قسانە دادی نەدا! \nئەوسا ئیتر.. ڕامەوەستە\nبیکەنەوە.. دەرگای ئاسن! \nبا شێری برسیی دەرپەڕن! ..\nشاڵاو بەرن.. لەش ئەنجن کەن\nئێسک و پروسک تێک بشکێنن\nدوایی بەم ژاوەیە بێنن!!\nپاسەوان: \nبەڵێ گەورەم… فەرماییشتتان\n\nلە سەرسەرمان! \n«ئەڕواتە دەرەوە»\nئەژدەھاک: \n«دوای ھاتوچۆ کردن و بیرکردنەوە ڕوو ئەکاتە لۆلۆو خەزنەدار»\nزەردەواڵە، کە ورووژان\n\nبە دەست یەک یەک چزوو ناکرێن\nبۆت ناگیرێن..\nبەڵام کە شا پڵیتەی سووتان\nخرایە ناو کونی شاریان\nئیتر تەواو دا ئەمرکێن! \n- پشوویەک -\nجوتیار، ئاسنگەر، ئاشەوان\n\nزمانیان گرت.. بوون بە ئینسان! \nلە من ھەستان؟ ! ..\n«ئەو پاسەوانەی لەوەوبەر ھەواڵی بریندار بوونی گۆتۆی ھێنا بوو، دێتە ژوورەوە، بە شپرزەییەوە ئەڵێت»: \nپاسەوان: \nگەورەم.. پاشا.. کۆستی ناوەخت\n\nکۆستی جگەربڕمان وا کەوت! \nزام خوێنی نەگیرسایەوە\nدوا تروسکەی چاوی گۆتۆ..\nبەتەواوی کوژایەوە! \n«دوای قەیرێ ڕاوەستان ئەنوشتێتەوە و ئەچێتە دەرێ»\nئەژدەھاک: \n«لە دوای حەپەسان، بە نائومێدییەوە ئەڵێت»\nگۆتۆم! گۆتۆی سەرکردەم مرد؟ ! \n\nپارێزەری تاجەکەم مرد؟ ..\nگۆتۆم…گۆتۆم… گۆتۆم چۆن مرد؟ ..\nلۆلۆ: \nکۆستێکە زل، ڕۆژێکە شووم\n\nھەواڵێکە گڕەی دۆزەخ…\nئەدا لە ڕووم\nئەنجامێکە کە دەسەڵات\nناتوانێ قسەی تیا بکات! \nخەزنەدار: \nبۆ ئەم ھەواڵی ناسۆرە\n\nوەکوو گڕی دارستانێ\nچۆن بسووتێ..\nخەمی گیانم ئا بەوجۆرە\nکڵپە ئەکا وا ئەسووتێ! \nئەژدەھاک: \nھەتاکوو گۆتۆ زیندوو بوو\n\nمردن لە کۆشکی من دوور بوو\nبەڵام ئێستا کە گۆتۆم مرد! \nتارمایی ترس پەیدا بوو\nڕوو شاراوەی ئاشکرا بوو\nھەست بە بوونی، دەنگ و ڕەنگی\nجووڵە و بزووتنەوەی ئەکەم..\n- پشوویەک -\nبەڵام بواری ترس نادەم\n\nبێتە پێشێ.. من ئەبێ دەست\nدەستی تێ سرەواندن پێشخەم! \nلۆلۆ: \nئەژدەھاکی گەورە ئەبێ\n\nبەسەر مردنا سەرکەوێ! \nخەزنەدار: \nژین ھەتا ئێستا وا ئەڵێ\n\nشا ناکەوێ.. تاج ناکەوێ! \nئەژدەھاک: \n«لە دوای ئەوەی دەنگی نەڕەی شێری برسی بەڕەڵا بوو بە ئاشکرا ئەبیسێت:»\nئادەی.. ئادەی.. با شاڵاوی\n\nچنگی ڕقتان.. پڕ ئازار بێ\nئادەی.. ئادەی.. با خوێناوی\nکۆیلەکان بە ڕووبار بێ\nئادەی.. ئادەی.. با کەڵبەتان..\nکەڵبەی لە ئەڵماس تیژترتان! \nکەڵبەی ناو دەمی برسیتان\nئێسک و پروسک وەک خۆڵ ورد کا! \nئادەی.. ئادەی.. با کەڵبەتان..\nوەک کینەی ئەژدەھاک وابێ\nئادەی.. ئادەی.. ئادەی.. ئادەی!!\n- پشوویەک -\nلۆلۆ: \nگەورەم ھەرچەند ئەمشەو ئازار\n\nبوو بە گرێی دڵی ھەزار\nبەڵام چاوەڕێین بەربەیان\nمژدە بێنێ وەکوو بەھار\nبڵێ: سەرکەوت ئەژدەھاکی، \nپاشای جیھان\nخەزنەدار: \nچاوەڕوانین تا خۆر ھەڵدێ\n\nتا ئەم شەوە کۆتایی دێ\nئەژدەھاک: \nچاوەڕوانی، ئێشک گرتن\n\nکەی ئەنجامن! بۆ برینی، \nئازاری شەو ساڕێژ کردن\nچاوەڕوانیی، چاوەڕوانیی\nکۆتایی بە کام شەو ھانی\n- پشوویەک -\n«پاسەوانێک بە شەڵەژاوی دێتە ژوورەوە»\nپاسەوان: \nگەورەم دۆزەخی داخراو\n\nدۆزەخی خەڵکی خرۆشاو\nقیامەتی.. دڵ پڕ لە قین\nنە شوورەی بەرد.. بەرگەی ئەگرێ\nنە قەڵای دەرگا ئاسنین\nئەژدەھاک: \nئەی شێری دڕ، شێری برسی\n\nقولاپی چنگی داماڵیین\nکەڵبەی ژەھرین؟ \nپاسەوان: \nدادیان نەدا، ھەر زوو بەزین! \nلۆلۆ: \nئەی ئێوە چین؟ \nپاسەوان: \nگەورەکانم بێ ھودە بوو\n\nھەرچی ڕەنجێ ئێمە دامان\nچاری نەبوو..\nبەر بەست نەکران!!\nئەژدەھاک: \nگەیشتنە کوێ؟ ئەنجام چی بوو؟ \nپاسەوان: \nشوورە لەدوای شوورە ڕما\n\nقوللەی قەڵا داگیرکرا! \nزیندان ڕووخا..\nبەندی گیراو.. سەربەست کرا! \nگەورەکانم ھەر بەکۆمەڵ\nلێیان ئەخەین! لێ ئەکوژین\nبەڵام وەکوو ئاوی کانی، \nلە ھەموو بستە ئەرزێکا..\nھەڵئەقووڵێن! \nشتێک نییە چاریان بکات\nبڕوایان وەکوو ھەورازی، \nپلەی سەختی کێوی بەرزی\nوڵات وایە! داگیر ناکرێ! \nتیشکی چاویان! وەکوو تیشکی\nخۆر وایە بە دەست ناگیرێ\n- پشوویەک -\nھاکا.. شەپۆلی.. ترسناک\n\nگەیشتە ژووری ئەژدەھاک\nگەورەم.. ئەنجام: نووتەک، تارە\nسەر دەرکەین ماڵ بێ پرسیارە؟ \n«ئەچێتە دەرەوە»\nئەژدەھاک: \nمن ڕاناکەم.. تا شیرەکەم\n\nلە پێش مردنا ماچ نەکەم! \nکوا شیرەکەم؟ \n«پاسەوانێک شیرەکەی بۆ ئەھێنێ»\nلۆلۆ: \nبا بەر لەوەی دەستی برسی\n\nبمانگاتێ.. خۆ دەرباز کەین\nخۆزگەی ناحەز نەیەتە دی\nسەری پاشا سەرفراز کەین؟ ..\nچونکە گەورەم مانەوەی وا\nبەرەو شەوەزەنگمان ئەبا..\nلەگەڵ مەرگا چۆن شەڕ ئەکرێ\nدەست چۆن پشکۆی ئاگر ئەگرێ؟ ..\nخەزنەدار: \nگەورەم.. پاشا.. خۆدەرکردن\n\nواتا بۆ ئێمە سەرکەوتن..\nئەژدەھاک: \n«بەتەوس و پێکەنینەوە»\nکاتێ ھێزم لە دەستا بێ\n\nمن چی بڵێم.. ھەمووشتێ..\nئەڵێ ئەبێ.. ئەبێ وابێ\nھەتا سروشت.. ئاسمان.. دەریا\nپرشنگی خۆر.. لووتکەی چیا\nکڕنووش ئەبەن\nسەر شۆڕ ئەکەن..\nلە بەردەمما.. لە بەر پێما! \n- پشوویەک -\nبەڵام کاتێ کە دەسەڵات\n\nکەوتە سەر ڕێی ھات و نەھات\nڕێکەوت کەوتە پشت ھەڵکردن\nھەموو شت پشتم تێ ئەکات..\nھەتا ئێوەش.. ھەتا ئێوەش\nڕووی نۆکەریی وەر ئەگێڕن\nڕێم لێ ئەگرن! \n- پشوویەک -\nبەڵام ھەر وا بە ئاسانیی\n\nڕێگەی مەترسیی دەرناکەن\nچۆن ئەیەڵم پەشیمانیی\nبە پەنجە گەستنێ دەرخەن\nچۆن ئەیەڵم دوای مردنم\nبژین وەکوو جاری جاران\nبۆ نوشوستی و ژێرکەوتنم\nھەر من بکەن بە ناونیشان\nچۆن ئەیەڵم کەچڕنووکی\nئێوەی بێ وەفای پشیلە! \nپێستی شاھانەم داڕنێ\nچۆن ئەیەڵم دڵی سپڵە\nدوای مردنم پێ بکەنێ\n- پشوویەک -\nوەک ژن خزاونەتە پاڵ من\n\nشایستەن بۆ ئەتک کردن..\nئەتانەوێ بەقسەی زل\nترسنۆکیی ئارایشت کەن\nڕێگە نادەم.. چۆن ئەیەڵم..\nبە ئاسانی وا پشت ھەڵکەن\n- پشوویەک -\n«سەربازێکی لەش خوێناویی بە شپرزەییەوە خۆی ئەکا بە ژوورا»\nپاسەوان: \nئومێد نەما.. وا قەڵا و کۆشک\n\nبۆ یاخی بوو ھاتنە سەر چۆک\nئەو شوێنەی ڕووناکیی تیایە\nتەنیا ھەر ژووری پاشایە\nداگیرسێنی.. ئەم ئاگرە\nسەرکردەی ئەم ڕێی بەڵایە\nگەورەم.. کاوەی ئاسنگەرە\n«ئەچێتە دەرەوە»\nئەژدەھاک: \n«ڕوو ئەکاتە لۆلۆ و خەزنەدار»\nدەست بە زاخا کردن وایە\n\nتەفرە و مل شکاندن وایە\nوتم کاوە وەچەی شەڕە\nسەر پەڕاندن بەو ڕەوایە\nوتیان: ئەمە پەلەی تیایە! \nدەستتان بڕیم.. کوێرتان کردم\nبە ڕێی مردنتانا بردم\nئێستەش ئەتانەوێ ڕاکەن..\nدڵنیابن قەت ڕا ناکەن\n«ئەژدەھاک شیرەکەی ھەڵ ئەکێشێ و بەدەم ئەم قسانەی خوارەوە لۆلۆ و خەزنەدار ئەکوژێت»\nبا بیچێژن ئەو ژاراوەی\n\nخۆتان کردتانە کاسەوە\nبا کڤەی بێ ئەو خوێناوەی\nخۆتان لێتان ئەخواردەوە! \n«ھەردووکیان ئەکەون و ئەمرن»\n«دوای لێدانی مۆسیقایەکی تایبەتی و پشوویەک کە ماوەیەک ئەخایەنێت، ئەژدەھاک لە بەر خۆیەوە:»\nئەژدەھاک: \nتەنیام.. تەنیام.. مامەوە خۆم\n\nئەی خۆم ئەبێ بۆ کوێ بڕۆم؟ \nڕێی شەوی مەرگ ترسناکە\nھەموو شتێ.. ھەردوژمنی\nئەژدەھاکە! ..\nچاوم لێیە.. چەم.. چیا.. ھەرد\nچاوم لێیە تا دار و بەرد\nتا.. تاجەکەم.. تا.. تەختەکەم\nتا کەلوپەلی ژوورەکەم! \nمنیان ناوێ لێم بێزارن\nبۆ مردنم.. چاوەنواڕن\n- پشوویەک -\nکوا دڵۆپێ فرمێسک ڕشتن\n\nکوا ئاخێکی گەرم ناشتن! \nکوا بەزەیی سەر ڕوخسارێ\nکوا.. تکایە؟ کوا ھاوارێ؟ \nکوانێ ئەو دەستانەی ئەڵێن\nبۆ تەنگانە درێژ ئەکرێن\nنایانبینم.. ھەموو ون بوون\nھەموو وەک ئەمانە مردن\n«مەبەستی لۆلۆ و خەزنەدارە»\n- پشوویەک -\n«لەم کاتەدا و لەگەڵ بەرزبوونەوەی دەنگی خرۆشاوی میللەتدا کاوەی ئاسنگەر خۆی ئەکات بە ژوورا و پڕ بە دەنگ ئەڵێت»: \nکاوە: \nزاڵم.. وا شەو باری نەویی\n\nوا ڕووناکیی دنیای پڕ کرد\nوا کاروانی ئازادیی کورد\nبە، بەھاری ھیوای گەیی\nزاڵم.. تۆ بۆ کوێ دەرئەچی؟ \nئەژدەھاک: \n«ڕوو ئەکاتە ھەردوو پاسەوانەکە»\nئەنجن.. ئەنجن.. لەتلەتی کەن\n\nوەک سەگی خوێڕی پەتی کەن! \n«کاوە لەگەڵ ھەردوو پاسەوانەکەدا ئەکەوێتە شەڕەوەو بەدەم شەڕ کردنەوە»: \nکاوە: \nبۆ کێ ژیان..؟ بۆ کێ ئەمرن\n\nبۆ کێ؟ ڕێ بە میللەت ئەگرن؟ \nئەی دیلەکانی تاریکیی؟ \nکوێرە ڕێگا\nئەنجام بۆ ھەڵدێرتان ئەبا! \n«لە ئەنجامی شەڕدا کاوە ھەردوو پاسەوانەکە ئەکوژێت و لە ئەژدەھاک ئەچێتە پێشەوە و ئەڵێت»: \nکاوە: \nھەر.. ڕوو بەڕووی سڵ نەکردن\n\nشیری تۆڵە ھەڵ ئەکێشین\nلە پشتەوە دەستی کوشتن\nوەک ترسنۆک ناوەشێنین! \nئەژدەھاک: \nکێیە بتوانێ ئەژدەھاک\n\nلە ناوبەرێ.. یان.. بیکوژێ\nکێ زات ئەکا.. کێ ئەوێرێ\nڕێی لێ بگرێ؟ ! \nکاوە: \nمنم ئەوکەسەی ئەژدەھاک\n\nماری ناو دەروونی ناپاک\nلە ناو ئەبا\nمنم خوێنی ئەڕژێنم\nمنم مێشکی ئەپژێنم! \n«دەست ئەکەن بەشەڕ، کاوە بەدەم شەڕەوە لە سەر قسە کردن ئەڕوات»: \nئەی جانەوەر\n\nئەی تارمایی ئەھرەمەنی\nتاریکی و شەڕ\nداڵدەت نییە، چۆن دەرئەچی\nبۆ کوێ ئەچی؟ . \nچوار دەوری قەڵات ئاگرە\nمەبزوورەوە دەست ھەڵبڕە! \nئەژدەھاک: \nئەژدەھاک و دەس ھەڵبڕین\n\nئەگەر ئاسمان ئەگەر زەمین\nلە یەک بدەن.. من نابینن\nدەست بەستە بم\nکڕنووش بۆ عەبدی خۆم بەرم\n«ئەکەونە شەڕێکی سەختەوە، چەند جارێک کاوە ئەکەوێتە مەترسیی لەناوچوونەوە، تا لەئەنجامدا ئەژدەھاک ماندوێتی تەنگی پێ ھەڵ ئەچنێ و ئەوسا کاوە بە چەکووشەکەی کە ھەر لەسەرەتاوە بە دەستی چەپ ھەڵی گرتووە، ھەڵ ئەکوتێتە سەر ئەژدەھاک و مێشکی ئەپژێنێ، لەم کاتەدا گوردۆی کوڕی بە پڕتاو دێت و باوەش ئەکات بەکاوەی باوکیا، دوای ماوەیەک ئینجا، پشتکۆ. کاردا. مادیا. کاردۆخ. زێمری. زاماو. یەک لەدوای یەک دێنە ژوورەوەو کاوە لەناوەڕاستیانا بەدەنگێکی زوڵاڵەوە ئەڵێت»: \nکاوە: \nبە لاشەی کوردی قوربانیی\n\nبە خۆری بییر، وا زستانی\nتەنگ و تارمان کرد بە بەھار\nبە خوێنی دڵ.. بە ئارەقی\nچەوسانەوەی ئێش و ئازار\nخۆمان لە دەست شەو ڕاپسکان..\nکەوتینە ڕێ! \nتەوقی دیلێتیمان پسان..\nھەڵمەتمان برد! ..\nبە بازووی قاڵی تێکۆشان: \nپشتی تاوان، \nپشتی ئەژدەھاکمان شکان\nبا ئەم ڕۆژە جەژنی گەل بێ..\nجەژنی ژیان\nجەژنی کوردە چەوساوەکان\nبا ئاگری ئەم نەورۆزە\nلە سەر لووتکەی بەرزی وڵات\nھەتا ھەتایە بسووتێ\nبڵێسەکەی ھاوار بکات: \nبڵێ: نەوەی ئادەمیزاد..\nکورد بوو یەکەم ڕاپەڕینی\nشۆڕشی سوور بەرپا بکات\nکۆتایی"}, {"poet": "شێرکۆ فایەق بێکەس", "poet_description": "['ناو : شێرکۆ فایەق بێکەس', 'ناسناو : بێکەس', 'لەدایکبوون : ١٢ی گوڵانی ٢٦٤٠ی کوردی، سلێمانی', 'کۆچی دوایی : ١٣ی گەلاوێژی ٢٧١٣ی کوردی؛ ستۆکهۆڵم، سوئێد', 'تەمەن : ٧٣ ساڵ', \"زانیاری زیاتر : <a target='_blank' rel='noopener noreferrer nofollow' class='link' style='font-size: inherit;' href='https://ckb.wikipedia.org/wiki/شێرکۆ_بێکەس'>ویکیپیدیا</a>\"]", "book": "گۆڕستانی چراکان", "poem_title": "گۆڕستانی چراکان", "poem_description": "نووسین: ئاسۆ پیری", "poem_text": "بە بەرگی تازەی شێعرەوە\nبەرگێ لە وردەپوولەکەی ئەسرین\nبا بریسکەی بێ مەراق و بدرەوشێنەوە ئاخ و داخ!\nبەرگێ لە شەماڵی وەنەوەشەیی شەفاف\nلەمدیوەوە با هەناوی کزەکانی هەموو دیار بێ\nبەرگێ لە پەلکەگیای غەمگین وەختێ کە فەسڵی دابڕان\nبە ئەسپایی ئەیکاتە بەر ئێوارانی عاشقان و باڵای سەفەری غەریبان!\nبە جلی تازەی شێعرەوە\nئەو جلانەی کە خەیاتە باریکەلەکەی خەیاڵی خۆم\nلە ژوورە نسرمەکانی تەنیایی و تەریکییا\nهێور هێور لە بەر فانۆزێکی هیلاک\nبۆی بڕیم و بە تەقەڵی وردەهەنیسکی شەوانە\nبۆیشی درووم!\nهەر بە کاڵا و هەر بە پێتاوی شێعرەوە\nبەو کڵاوەوە کە پەپووسلێمانکەیێکی عاشق\nبە دەم خوێندنی سورەتی ئەوینەوە\nلە سەری کردم و بەو بۆینباخەوە کە دار هەنارێکی بێوەژن\nبە دوو دەستی لەرزۆکەوە بۆی بەستم و\nهەر بەو کڵاشە دۆمیانەیشەوە کە دار بەڕوویێکی هەورامان\nدوای خوێندنەوەی پێدەشتێکی پەخشانم\nلە بەردەمی هۆرەیێکی کاکۆڵ درێژ و\n&#39;کنالەیلێکی&#39; چاوڕەشا لە شارەزوور پێشکەشی کردم!\nهەر بە کراسی شێعرەوە\nوەک پۆشاکی چیای تەم لە دامێنا گرمۆڵە بوو\nوەک بەرگی گڕەژۆی دارستانێکی کۆست کەوتوو\nهەر بە جل و بەرگی شێعرەوە ئەڕۆم\nبێ مۆڵەت وەرگرتن لە یەکەم ڕەشنووسی تووڕەم\nبێ مۆڵەت وەرگرتن لە ڕەشەبا چەنەبازەکەی ڕەخنەگر\nبێ مۆڵەت وەرگرتن لە بازگەی هیچ ڕۆژنامە و گۆڤارێ\nلە هیچ کەوشەنێ و لە هیچ پیرەرێ و لە هیچ دارێکی سەرەڕێ\nئەڕۆم\nهەر بە کاڵای مۆسیقا و چریکەوە ئەڕۆم\nواتە بەو جریوە و جووکە و نەغمانەوە\nبەو گڕاگڕ و گژەگژەی ژانانەوە ئەڕۆم\nکە لە بێشەی لەشمەوە دێنە دەرێ\nبە چکچکەی ئەو دڵۆپە زیوینانەوە\nئەو دڵۆپی حەسرەتانەوە ئەڕۆم\nکە لە نامۆییم ئەتکێنەوە و ئەچۆڕێنەوە و ئەبریسکێنەوە\nئەڕۆم\nپێ بە پێی ڕۆشتنی شپرزەیی\nشان بە شانی ڕۆشتنی سەراب\nقۆڵ لە قۆڵی پاییزا\nئەڕۆم\nچون هەوری ڕاونراو لە گاپێڵی کێوانا\nبە شێوەی &#39;با&#39;یێکی ترساو لە چەخماخە\nبە وێنەی کیژوڵەیێکی قوتاربووی ئەوسا لە هەوای هەڵەبجە\nئەڕۆم\nهەر بەو شمشاڵی ئاخ و داخانەوە\nکە برینەکانم بۆ تەنیاییمی ئەژەنن\nبە پەڵەخوێنی نەوتاوی کەرکووکی سینەمەوە\nکە بەردەوام سەری بڕڕاوی تیا هەڵدێ\nئەڕۆم\nبە خۆم و دەسکەنەیێک لە قژی ئەو ژنەوە ئەڕۆم\nکە شمشێری فەتوایەک\nلەسەر تاوێرەبەردێکی تەوێڵە\nبە نێوی خوداوە گەردنی ڕفان و لە دواییدا وەک دیاری دای بە منارەیێک!\nئەڕۆم و\nسەفەرێکی تازەم لە بەرە\nسەفەرێ بە پێی پەتی خەمان\nسەفەرێ بە سواری تراویلکە و\nسەفەرێ بە سواری هەواڵی ناوەخت و\nسەفەرێ بە سواری دووکەڵێ کە پاشکۆ و خورجینی پڕ کردووە لە چاوی کوژراوی باران!\nسەفەرێکی تازە\nبۆ مەملەکەتێ لە شارەکانی خۆڵەمێش\nبۆ مەملەکەتێ لە کووچە و شەقامی بێدەنگی\nبەڵام پڕ لە خەڵکی\nپڕ لە گۆرانیی نوستوو\nپڕ لە شووشە شەرابی شکاو\nپڕ لە کوێرەکانی\nپڕ لە ئێسک و پروسکی هەتاو\nسەفەرێکی تازە\nبەرەو سەعیری بنەوە\nبەرەو بن بیڤی تەم و مژ\nلە بندینی گریان و فوغانی ئاوەوە ئەڕۆم\nسەفەرێ کوت و مت وەک سەفەری\nباڵندەیەکی بەچکە لێ ون بووی وێڵ و شڵەژاو\nچون تیلماسکی هەورێکی برینداری لە ئاسمانا لێقەوماو\nچون سەفەری جۆگەیێکی سەرچاوە کوژراو\nکە هەر ئەڕوا و بە دەم شەپۆڕی نێرینەی شەپۆلەوە\nوڕێنەیێتی و نە ئەتوانێ بگەڕێتەوە\nسەر خوێنی سەرچاوە و\nنە ئەیشزانێ لە بەر دەمەوە\nبە کام تووناوتوون ئەگات و\nبە کام جەیحوونی نادیار و بە کام گراداڤ\nلە کوێدایە چارەنووسی ئاو\nهەر بە جل و بەرگی شێعرەوە\nهەر بە پۆشاکانەوە کە بادی خۆشمروری نالی پۆشی بووی\nئەڕۆم\nکەڕەتێ ئەبم بە سەمەندەر و بە چریسکە و باڵ لێ ئەدەم و\nکەڕەتی دی ئەبمە پەپوولەی وێرانە خاک و\nلە ناو گارۆی درەختی گریانا هەڵئەنیشم و\nجارێکی دیش ئەبمە سێبەری ئەنجن ئەنجنی شاخ و\nلە دواییشا بە شەوقی تینووی سوورەهەتاو!\nهەر بە جل و بەرگی مۆسیقاوە\nبە کاڵای تەمبور و باڵەبانەوە\nبە سڵسڵەی وەزنەوە\nوەختێ ئەمکا بە لەنجەی کڵپەداری وشە و\nکاتێ ئەمکا بە سەمای پەلوپۆداری ئەشکەنجە و\nلە ناکاویش بە تەپ و تۆزی کاروانی جەستەی\nکۆستێکی درێژی لەو خوارە بە جێماو!\nئەڕۆم و\nسەفەرێکی تازەم لە بەرە، سەفەرێکی شین و مۆر\nبە خۆم و جانتا ڕەشەکەی بن دەستمەوە ئەڕۆم\nکە لە دە گیرفانی خۆشەویستی زیاتری هەیە و\nلە هەر گیرفانێکیشا، تیشکێ یان پەندێ\nیان باڵندەیێک، یان قەسیدەیێک\nیان تەمێکی لە ناودایە!\nئەوەتا لە یەکەم گیرفانا\nشپرزەییم گمەگمێتی و\nلەسەر هێلکەی شێعرێ کڕ کەوتووە و خەریکە مانگەشەوێ هەڵبێنێ!\nئەوەتا لە دووهەما\nلاوانەوەی دایکم بووە بە تووتاکێکی ڕەش و سپی و\nلە نێوان خەزانە خەمێکی درێژ و\nڕنۆ بەفرێکی کڵۆڵ و قەتیسا دێت و ئەچێ!\nلە سێهەما نامەی کچێ\nکە پڕێتی لە پەلکەگیا و\nلە شەونمی حەرف و\nلە زەنگینانەی پرشنگ و\nبووە بە بالیفی خەیاڵێکم و\nشەوانە پژاڵی تەنیایی لەسەر ئەڕوێ!\nلە چوارەما &#39;با&#39;یەکی ئاوس خەریکە\nژان بە دووانەی باران و برووسکەوە بگرێ!\nلە پێنجەما پەڕی شەبەنگێ ئەوەرێ\nلە شەشەما هەر لە خۆوە وشەیێکی جەحێڵ ئەمرێ\nلە حەوتەما ڕەنگێکی تازە هەڵئەفڕێ\nلە هەشتەما لە پڕێکا وەیشوومەیێک دائەبارێ و\nلە نۆیەما بەفرم ڕەش ڕەش هەڵئەگەڕێ و\nلە دەهەما کێلانێکم ئارام ناگرێ و\nلە تیغی خۆی ڕائەپەڕێ!\nهەر بەو جانتایەوە ئەڕۆم\nئەمجارەیان زۆر دوور ناڕۆم\nهەتا سنووری باشووری ئەم زمانە و\nجوغرافیام ئەدەم بە کۆڵی مێژوودا و\nمێژووم ئەسپێرم بە ئەسپێ و ئەسپیش سەری\nخۆی بە سەحرای پەراگەندەکان ئەسپێرێ\nمن بە سەر پشتی ئەسپەوەم\nهەتا بەر دیواری بابل ئەیئاژووم و\nلەوێوە ڕا سەریش لە خاکی سۆمەر و\nمەملەکەتی تەمووز ئەدەم\nمن بە شوێن ئێسک و پروسک و کاسەسەرم و\nمن بە شوێن خۆما ئەگەڕێم\nئەمجارەیان زۆر دوور ناڕۆم\nبەڵام قووڵ قووڵ\nبەرەو جیهانی بنەوە دائەگەڕێم\nمن ڕۆئەچم و سەرنج شۆڕ شۆڕ ئەکەمەوە\nتا ئەو شوێنەی\nکە ڕووبەڕوو مەرگ ئەبینم!\nئەمجارەیان من سەرزەمین بەجێ دێڵم\nهیچ کارێکم بە ئەستێرە و\nبە داروباری سەرەوە و\nبە شەقام و بە تەلار و بە خۆر نییە\nهەر بەرەو بن دائەچۆڕێم\nلە ناو نیشتمانی گڵا\nلە وڵاتی خۆڵ و قوڕا\nبۆ ئاوی کوژراو ئەگەڕێم!\nبۆ ئەو پەری و فریشتانەی یەزدانی شووم\nیەکە یەکە فڕاندنی\nلە بنەوە پەل ئەکوتم بۆ نەهێنی\nتا بە ڕووت و قووتی بیگرم!\nلە بنەوە خوا ئەدوێنم و\nهەرچی بێدەنگی زەمانی تاریکایی و\nتەنیاییە\nئەیهەژێنم\nلەخوارەوە\nلە بنی بنەوەی نەخشەیێکا\nکە بورکانێک تیا نوستووە\nمن ئەمەوێ تووڕەی کەم و هەڵیسێنم!\nزۆر دوور ناڕۆم\nهەر لە نەخشەی مەرگی ڕەنگاوڕەنگی خۆما\nلە چوارچێوەی دیروکێکا\nکە هەر ناسنامەی دۆزەخ و\nخۆڵ و تۆزی بزربوونی\nبە من بەخشی\nسەفەر ئەکەم\nزۆر دوور ناڕۆم!\nمن هەر وەکوو باگژەیێک\nکە سەحرا شێتی کردبێ و\nسەراب جێ پێی هەڵگرتبێ و\nچون تەندوورەی گێژەڵووکە\nبە چواردەوری لەشی خۆما ئەخۆلێمەوە\nیەک مەنزڵی دیارم نییە\nیاخوو ئەدرەسێ بۆ دواجار\nڕووی تێکەم و بڵێم لەوێ\nئیتر سەرم لە باوەشی\nدوا سۆراغا وەک سروەیەک\nدا ئەسەکنێ و\nبڵێم لەوێ\nوەڵامێکی چون یەقینی خوام دەسکەوێ!\nمن بە نادیارا ئەگەڕێم\nدەلیلم شپرزەییە و\nسەرابێ پێشم ئەکەوێ!\nهەموو چۆڵەوانی و دەشتێ\nهەموو قاقڕ و کاولاشێ\nبانگم ئەکەن\nقەلەڕەشکە و داڵ لە مندان\nپەپوو ناوچەوانی منە\nلە هەر کوێیەک کە بێدەنگی\nپارچە عەردێکی یخ دابێ\nلە هەر شوێنێ کە نەهێنی و\nمەرگ و ونبوون لەوێدا بێ\nلە هەر شوێنێ بۆنی\nگومان و ترس و لەرز\nبۆنی زریکە و ناوی خوا\nلەگەڵ خۆڵا تێکەڵ بووبێ\nڕووی تێ ئەکەم!\nبە ڕێگەکانی دووکەڵا\nسەفەرێکی خۆڵەمێشی\nبە دەشت و دەری هاوارا\nسەفەرێکی وەیشوومەیی\nبە ناو ژمارەی بزرا\nسەفەرێکی بێ ئاکام و\nبە ناو لاڵبوونی زمان و\nبە ناو کەڕبوونی دنیا\nسەفەرێکی بێ کۆتایی\nمن ئێستا وەک مەراق ئامادە و چون هاوار لەسەر پێم!\nئەپرسم، لە پێشا پێ بخەمە کام خاکی واوەیلا و کام عەردی زریکە و\nکام وەرزی کوژراوی لەشمەوە! ؟\nسەرەتا بچمە ناو کام گەرووی زایەڵە و کام ماڵی گەڕۆکی مەرگمەوە! ؟\nیەکەمجار سەر بکەم\nبە چیدا؟\nبە تەمدا! ؟\nبە خوێندا! ؟\nبە گڵدا! ؟\nبە کوێدا! ؟\nلە بەردەم کام دەشتی شیوەن و\nکام هەوای خنکاو و کام گۆڕی ئەستێرە و\nدەربەندی قیژەدا بوەستم! ؟\nپێم بڵێن، چۆن بڕۆم! ؟\nڕاستە و ڕاست! ؟\nچون پرسی برینی دڵنیا\nبەرەو خوار\nبۆ دنیای ژێرەوەی تارومار! ؟\nبەرەو ژوور، بۆ لای خوا! ؟\nچۆن بڕۆم؟\nبەرامبەر سەرابی خۆرئاوا مل بنێم! ؟\nیان هەڵمی سورباوی ڕۆژهەڵات! ؟\nپێچاوپێچ! ؟\nبە وێنەی گینگڵی، ئاشقەوماشقەی شەپۆلی نێو زەریا! ؟\nپێم بڵێن: چۆن بڕۆم! ؟ لەگەڵ کێ! ؟\nبە قسەی کام خۆڵ و کام لم و\nکام سەحرای عەدەم و\nبە قسەی کام ڕەنگی پەلکەگیا و\nکام پووش و پەڵاشی ڕۆمادی و کەربەلا و\nبە قسەی کام لاڕێی ڕەشەبا و\nکام داڵی نوگرەکەی سەلمان و\nکام جرجی خوار بەغا بکەم و\nکام گومان بکەمە ڕێبەری سۆراغی سەفەرم! ؟\nپێم بڵێن: چۆن بڕۆم! ؟ لەگەڵ کێ! ؟\nلەگەڵ من!\nمن ئەگەر پێشت نەکەوم\nنە ئەسپی ئەفسانە و نە مەراڵی خەون و\nنە تەیری شیعر و نە بای جادووگەر بەو مەرگانە نازانن\nنە یەکە و نە دووە و نە سێیە و نە هەزار\nشوێنم کەوە\nدەست بگرە بە پرچمەوە\nمن ژنێکی خەڵکی &#39;زینانە&#39;م\nناوم &#39;کاڵێ&#39;\nسەرگوزوشتەی دۆزەخ و دۆزەخەوان و\nبەیتی حەشر و قیامەت و حیکایەتی دابڕان و\nهەڵقرچان و هاتنەوە لەو دنیاوە\nلە لای منە!\nئەوەی کە ئاو پێی ئەزانێ و\nئەوەی کە داری سەرەڕێ و باڵندەکان\nپێی ئەزانن، کورتەی خەمە و ئێجگار کەمە\nمن بۆ خۆم قیژەی ناو چاڵ و\nمن ڕەنگی شەوی دڕەندە و\nمن بۆنی جەستەی پاسفندەی\nبەردەم سەگەڕەشی ئەوێ و\nئافاتەکەی سیاساڵ بووم!\nمن بۆ خۆم چوومە پێخەفی مردنەوە\nمن خۆڵەمێشی ئەوێ بووم\nمن لەوێوە هاتوومەوە\nلە هەزاران هەزار گوڵ و\nلە هەزاران هەزار کانی و\nلە هەزاران هەزار قومری و\nشەنگەبێری و ئەسپی پیر و\nجوانووی شاخ و لە سمۆرە و\nلە کەروێشک و لە پەپوولە\nهەر سێ چوارێ گەڕانەوە!\nتۆ دەست بگرە بە پرچمەوە\nشوێنم کەوە، من لەوێوە هاتوومەوە\nنە پەلک و نە باویلکە و\nنە پەمووی بابردوو بوون!\nنە پاشەڕۆی دڕک و داڵ و نە عوجاج و\nئێوەم لە تۆزا بینییەوە\nگۆرانییەکانتان وەکوو کراسی بەرتان ڕزی و هیواکانتان\nلە بەردەم ئێسک و پروسکا ورد و خاش و\nهەتاویشتان لە مەملەکەتی ناوشەوی خۆڵا ئەیزریکان!\nنە ڕۆژنامەی دڕاو بوون و نە پەڕەمریشک و نە قوتوی فڕێدراو و\nو نە شووشەی شکاو و\nکە چی بوون بە هەموویان!\nقەڵەم و جزدان و هەندێ دراوی ئاسن و\nبازن و مت و مورووتان\nملوانکە و ئەڵقەی پەنجەتان هەر هەموویان\nجگە لە خۆتان بێ وەی بوون!\nئاپوورەی &#39;مانگ&#39;ی نوستوو بوون\nخەرمانەتان تۆز و خۆڵ\nلەپە و ڕوو یان لەسەر پشت پاڵکەوتوو\nچاڵی چاو و کاسەسەر و کونی لووت و\nناو دەمیش ماڵی تازە بۆ دووپشکی بیابان!\nدەس بگرە بە پرچمەوە\nیان بە لکی درێژی خەممەوە\nیان بە دووکەڵی دەنگمەوە\nشوێنم کەوە!\nئەمە نە وڕێنەی شێعرە و\nنە ڕێشکە و پێشکەی بەر چاوی خەوە و\nنە ڕایەڵەکانی فانتازیای خەیاڵ\n&#39;تۆپزاوا&#39;\nیەکەم هاوینەهەواری خێڵی مردن!\nیەکەم ئیزگەی دەنگی تیژی پەپوویەکی شەوەزەنگی باڵ لە ئاسن!\nتۆپزاوا\nدەشتێک لە ترسی ترساو و\nبەراییێک لە ڕامانی خوداوەندی بێ قودرەتی بەردەم دۆڵپاکانی بەغا و\nچوڕستانێ لە پرسیاری سەرگەردان و\nپرسگەیێک بەر لە دەروازەی جەهەننەم!\nتۆپزاوا\nخەریتەیێک لە نەهێنیی\nپێچاوپێچی سەراب و تەم\nبەنگەڵەیەک، دوو بەنگەڵە و بیس بەنگەڵە و\nدرێژ درێژ، لەمسەری هەوای خنکاو و\nتاساوەوە هەتا ئەوسەری بێدەنگی ئاسۆیەکی پشت کۆماوەم\nدنیا زەلیل\nجادە زەلیل، شاخ زەلیل و ئاو زەلیل و سروشت زەلیل\nزیلێک، دوو زیل و هەزار زیل\nلێرەوەیە کۆچێکی سوور، کۆچێکی دوور\nڕێچکە ڕێچکە و کاروان کاروان\nهەناسەی بەفر هەڵەگرێ و\nشەوقی مانگەشەو هەڵەگرێ و\nخەندەی ناو بێشکە هەڵەگرێ و\nلاوک و حەیران هەڵەگرێ و\nلە دواییدا &#39;با&#39;ی گڕاگڕ\nیەکە یەکە لە ناو وەیلا دایان ئەگرێ!\nلێرە\nزەبوونە ڕووناکی\nزەبوون زەبوون خراوەتە ناو تەندوورەی دەبابەوە و\nهەر دوو چاویشی بەستراوە!\nلێرە مەلوولە گۆرانی\nمەلوول مەلوول خراوەتە ناو گەرووی لوولە تۆپەوە و\nدەم و لێویشی دووراوە\nلێرە ئەسیرە ئازادی\nئەسیر ئەسیر خراوەتە ناو سنووقە فیشەکەوە و\nسنووق لەسەر لێواری مەرگ دانراوە و\nفتیلێکی لێ بەستراوە!\nلێرە لێرە لێرە\nلێرە قەدەغەیە کزە گەورە ببێ و لە دواییدا ببێ بە گڤەی ڕەشەبا!\nلێرە قەدەغەیە گزنگ پێ بگرێت و باڵا بکا و\nببێ بە سوورەهەتاو و\nبچێتە سەر لوتکەی چیا!\nکۆمەڵێ پیاو\nدەوالی &#39;مانگ&#39;ی عاشقان بە نەهێنیی دوای نیوەشەو!\nدەوالی چرای هەژاران وەختێ چرا تازە چاوی چووبێتە خەو!\nکۆمەڵێ پیاو، دژی زەردەخەنەی ئاو و دژی خونچە و دژی ڕەنگی سپی و هەتاو\nکۆمەڵێ پیاو لە ترومی هێلکەی پیس و لە نەژادی بەربەریەکان!\nکۆمەڵێ پیاو، هەموو لە قوڕی ئەمەوی\nکۆمەڵێ سەر، هەموو لە دوورگەی تاریکی\nکۆمەڵێ دەس، هەموو لە شمشێری حەجاج\nکۆمەڵێ ڕەنگ، هەموو لە ڕەنگی ئافات و\nکۆمەڵێ دەنگ، هەموو لە دەنگی نەهات و\nکۆمەڵێ بۆن، هەموو لە بۆنی شانزەی سێ و\nپەیامێکی مەنجەنیقی و\nپەیامێکی بێ پرسیار و\nمێژوویەکیش لە منارەی کەللەسەر و\nسەروەرییەک لە جۆگەخوێنی ئەبەدی!\nتۆپزاوا\nلە پاییزا نیوەشەوێ\nبەدەر لە تەقویمی دنیا\nهی زەمانێ کە کاتژمێر\nسەعاتی خۆی تیا سەر ئەبڕی و\nچاڵی بۆ خولەکی جەستەی هەڵئەکەنی و\nبە خۆڵی چرکەکانیشی دایەپۆشی!\nبەدەر لە هەموو ژیانێ\nلە پاییزا نیوەشەوێ\nلەناو سەڕسەڕی بەنگەڵەی سێهەما بوو:\nئەڵقەیەک ژن، ژنە خەزان\nبازنەیێک لە عەبدی مێی سەروقژ بژ\nپەڕەسێلکەی ڕەش و سپیی دەم بەنیزا\nکۆمەڵێ ژنی هەڵوەریو\nوەک لق و پۆپی ڕووتاوەی درەختێکی بەر ڕەشەبا\nجارێک سەریان بەیەکەوە ئەنووسان و\nلەناکاویش دەستیان لە یەکتر بەر ئەدا\nئەڵقەیەک ژن\nلە ڕەگەزی گەڵاڕێزان\nلە توخمی شەوی تەمتوومان\nبووبوون بە پەرژین بۆ ژنێ\nلە ناوەندا ئەیزریکان\nژنەی ناوەند پاڵکەوتووە و\nلەسەر پشتە و نیوەی لەشی\nلە باوەشی چەند ژنێکا و\nنیوەکەی تری بەڕەڵڵا\nوەختێ ئازار گرژ ئەبۆوە\nبە پڕاوپڕی بەنگەڵە و\nبە پڕاوپڕی زەمان و\nئەم دنیایە ئەیقریشکان\nتەوژمی ژان و جۆگە خۆین لە ناوگەڵا\nلەگەڵ تیشکی گڵۆپێکی زەردا و\nلەگەڵ نیزا و لەگەڵ ویردا\nتێکەڵ بە یەکتری ئەبوون\nلەبەر چاوی پیسی قەمە و\nبەر تەماشای چەند نێزەدا\nجۆگەلەی خوێن لەژێرەوە دزەی کرد و\nچووە دەرێ و ئەڵقەی بەزان\nئەوسا ئیتر نیزا و ویرد و قیژەی ژنە و هەوای ژووری کۆنکرێت و سەروملی مشایخ و\nئەسحابەکان، بە پرژە پرژی ئەو خوێنە هەر هەموویان سوور هەڵگەڕان!\nلە پاییزا نیوەشەوێ\nبەدەر لە ویژدانی دنیا\nلە بەنگەڵەی فەنابووندا\nکچێکی بوو بە قەد پەپوولەیەک نەژیا\nچیتان بۆ بگێڕمەوە؟ چی؟\nچیرۆکی سەمای ئەو ئاوەڵ کراسانەی\nکە &#39;قەحتان&#39; و &#39;عەدنان&#39; و &#39;دەحام&#39;\nبە پێشدەمی قافڵەی زیلەکانەوە هەڵیان ئەواسین! ؟\nئاوەڵ کراسی خۆم و دایکم و خانزاد و مەستوورە و عادلە خانم و\nحەپسە خانی نەقیب و عەنبەر خاتوون؟\nکە یەک بە دوای یەکا لە زاخۆوە\nهەتا قەڵاکانی سەلمان ئەشەکانەوە؟\nچیتان بۆ بگێڕمەوە؟ چی؟\nحیکایەتی مناڵەکەم کە لە ئاودەستێکدا بووم و تەمەنی\nچارەکە سەعاتێک و لە دوایا لەناو قاقای عەسکەرێکا مرد! ؟\nئاخر چی بگێڕمەوە\nزەلیلی کە بووبووە کراس شیتاڵی شیتاڵی بەرمان؟\nحەیا کە قەترە قەترە ئەتکا و &#39;نەزهەت تۆغان&#39; ئەیخواردەوە! ؟\nچیرۆکی ئەو بەفراوانەی ئەبوون بە گڕە و\nئەو هەڵاڵانەی ئەبوون بە عوجاج! ؟\nچیتان بۆ بگێڕمەوە! ؟\nحیکایەتی ئەو جەستانەی وردە وردە\nکرمەڕێز ئەبوون و ئێمەیش کرمەکانمان لە برسانا ئەخوارد! ؟\nچیتان بۆ بگێڕمەوە! ؟\nئاخر زریکە چۆن ئەگێڕدرێتەوە! ؟\nقیژە چۆن ئەنووسرێتەوە! ؟\nعەرعەر چۆن ئەخوێندرێتەوە! ؟\nئەبێ خۆڵ قسە بکا خۆڵ!\nئەبێ چاڵ قسە بکا چاڵ!\nمار و مێروو بیگێڕنەوە\nئەو چاوانە و ئەو گۆی مەمک و ئەو کاکۆڵ و زەردەخەنە و مەقامانە\nچییان لێهات! ؟\nئەبێ خودا خۆی ڕۆژێ سەرمان لێبا و\nپێمان بڵێ ئەو ڕۆژی حەشرە چۆن ڕوویدا! ؟\n\nلە تاریکە شەوێکی هاوێنی ١٩٨٨دا هەر لە ڕۆژئاوای &#39;تۆپزاوا&#39; بە چەند کیلۆمەترێ دوور دەحام لەسەر گردۆڵکەیێک ڕاوەستابوو. لەوێوە چاودێری هەڵکەندنی ئەو ڕیزەچاڵانەی ئەکرد کە چەند شۆڤڵێ بەردەوام لمۆزیان تێژەنیبوو. &#39;قەحتان و عەدنان&#39;یش لە دامێنا هات و چۆیان بوو. دەحام لە هەڕەتی هێز و گوڕ و سەرکەوتنا بوو. دەحام لەبەر خۆیەوە ئەیوت:\n-ئێمە واهاتووین کە نەڕۆین!\nهەر وەکوو چۆن شمشێر هاتە ناو خوێنەوە و ئیتر نەڕۆی!\nئەسپ هاته ناو شاڵاوی قادسییە و یەرموکەوە و ئیتر نەڕۆی\nباهۆز هاته ناو دەنگی سوارچاکانەوە و ئیتر نەڕۆی\nدیجله هاتە ناو جەستەی ئەم عێڕاقەوە و ئیتر نەڕۆی\nئێمە وا هاتوون کە نەڕۆین\nباز هاتە ناو ئەم ئاسمانی عەڕەبەوە و ئیتر نەڕۆی!\nئێمە وا هاتوون کە نەڕۆین\nمانەوە لەناو تەماشای یەک بە یەکی ئەم خەڵکەدا\nمانەو لەناو بێدەنگی و لە نادیارا و\nلە چرپەچرپی زمان و جوڵانەوەی دەست و پەنجە و لە شەوگاری هەناسەدا!\nهەموو شتێ بە ڕەنگی خۆمان ڕەنگ ئەکەین\nڕەنگی دوورگە، ڕەنگی سەرۆک، ڕەنگی قائید\nئاو و هەوا و شاخ و دەشت و دار و بەرد و [لەدایکبوون] و مردن و هەموو شتێ\nبە ڕەنگی خۆمان ڕەنگ ئەکەین\nهێز هێز هێز هێز\nحەقیقەتێ لە یەزداندا و لە ئاسندا و\nلەناو چەکدا و لە مستەکۆڵەی ئێمەدا\nحەقیقەتێ لە ئاگرا\nلەم ڕاجیمە و زرێپۆش و خومپارانە و لە لوولەی ئەم تۆپانەدا!\nوەک ڕابردوو\nملمان کەچ کرد بە زریانی ئۆقیانوس تا پاردەی چین و\nئەندەلوسمان وەک موستیلە کردە پەنجەی مێژوومان و\nدنیامان وەک ئەسپ زین کرد!\nئەبێ ڕابردوو بێتەوە بەردەممان و\nخۆمان هەڵدەینە سەر پشتی و\nبیئاژوین بەرەو ئایندە!\nمن ڕاوەستاوم لە مەجدا\nسەرم لەناو ئەستێرەدا و\nقاچم لەسەر تەپڵی سەری شاخ داناوە!\nهەموو کێوەکانمان یخ دا\nگەیشتینە دوا نوختەی بەرد و نەهێنی\nئاومان گۆڕی بەو شێوەیەی گوللە ویستی\nبامان گۆڕی بەو شێوەیەی بۆمبا ویستی\nوەرزمان گۆڕی بەو شێوەیەی قائید ویستی\nمێژووی یاخیمان هەڵتەکاند\nبەو شێوەیەی کە بارووت و تەقینەوەی باوەڕ ویستی\nتەماشاکە وا ئیستاکە نەک هەر خۆیان کام چیایان زۆر بڵند و دانەوییە و لەسەر چۆکە!\nوەختێ هاتم هەر لە ڕێوە من بەزەییم فڕێدایە چاڵێکەوە و\nهەتا نەمرد بەجێمنەهێشت\nهەر لە ڕێوە من فرمێسکم لەم چاوانەم قەدەغە کرد\nهەتا نەمکوشت بەجێمنەهێشت!\nلەم ساتەدا شەوەزەنگ ئەزرنگێتەوە\nمانگ دیار نییە و هەر چاوی شۆڤڵ ئەبینێ و\nهەر دەنگی شۆڤڵ ئەبیسرێ و وا ئێستاکە\nمن لەسەر گردێ وەستاوم\nگرد نووزەی دێ و لە دامێندا\nشەوقی تیژی شۆڤڵەکان\nڕیزەچاڵێ نیشان ئەدا\nڕیزەچاڵێ هەڵکەنراون\nچاوەڕوانی پڕبوونەوەن بە حەرف و وشەی زمانێ کە غەریبن بە زمانم\nبە دیرۆکێ کە یاخییە لە دیرۆکم\nبەو سەر و دەست و قاچانەی\nلە نەژادی مەجووسن و لەم بەهەشتی ئەم وڵاتەدا جێگە ناگرن!\nلەسەر گردێ ڕاوەستاوم\nگرد نووزەی دێ و\nلەناو دەنگی گرمژنی\nحەففارەدا، پاڕانەوە و\nزریکە و قیژە و هاوار و\nتا هاژەهاژی زەریاشی\nتیا ون ئەبێ!\n\nلە هاوینی ١٩٨٩دا و لە ژێرزەمینی ماڵێکی شاری سلێمانیا شاعیرێکی گەنج، سەربازی فیرار، خەریکی نووسینی کۆمەڵێ لەو قیژە و زریکە پەرت پەرت و خۆڵاویانە بوو کە لە سەحرای عەرەبستانەوە هاتبوون و دوای ساڵێک گەیشتبوونە ژێرزەمینەکەی ئەم. بەداخەوە ئێمە لەو هەموو هەناسە و قیژە و زریکە و وێنە و ئاوێنە ورد و خاشانە، ئەم چەند نموونەیەمان دەسکەوت\nیەکەم:\nلەو بیابانەی خوارەوە\nلە هەرجێیێک هێڵەکێ خۆڵ ببێژنەوە\nلەسەر کۆزەری هێڵەکا\nئەبێ هەر وردەنینۆکی پەنجەیێک و\nیان وردەئێسکی لۆلاقی\nکوردێکی تیا بدۆزنەوە!\n\nدووەم:\nگوێچکەی شێعرم\nزۆر پووکەپووک و کڕووزە و\nناڵەناڵی عومری خۆمی بیرچۆتەوە\nبەڵام ئەوەی کە بەردەوام\nلەناو گوێچکەی شێعری منا\nدێت و ئەچێ و ئازارە و ئەزرنگێتەوە\nزریکەی ژنە ئەنفال و کچەکانمە و\nهەتا ئەمرم ئەم کاروانی زریکەیە\nهەر دێت و دێ و دوایی نایە و\nنابڕێتەوە...\nسێهەم:\nئەو ڕۆژەی خۆڵ بێتە قسە و\nبڵێن بدوێ و یان بنووسە و لە جیهانا\nپێشبڕکێیە لە ئازارا\nمن دڵنیام ئەرزێک نییە لە دنیادا\nخۆڵێک نییە لە دنیادا\nئەوەندەی کۆستی لای ئێمە جوان بنووسێ و\nپڕ بێ لە شەوی زمان و\nلە ئاخی کورتەچیرۆک و\nلە ئەشکەنجەی شانۆنامە و\nلە داهێنانی ناو مردن\nمن دڵنیام ئەگەر غەدرمان لێنەکرێ\nنۆبڵی خوا\nلە خەڵاتی مەرگەسات و بێکەسیدا\nهەر ئەم کوردە وەریئەگرێ!\nچوارەم:\nتەنها وەختێ\nکە خواوەندی تیا نوستبوو\nحەقیقەتی تیا نوستبوو\nساڵی ئەنفالی ئێمە بوو!\nپێنجەم:\nلەو دنیا\nکە قوربانییەکانی ئێمە هەڵەسنەوە و\nئەچنە بەر بارەگای خودا و\nبە یەکەوە هەموو خۆیان ئەتەکێنن\nئەو تۆزەی لەوان هەڵەسێ\nسەراپای عەرشی خواوەن و\nپەروەردگار دائەپۆشێ!\nشەشەم:\nمێژوویێکە\nهاوارمان هێندە تەنیایە\nبرینمان هێندە بێکەسە\nتەنیایی لێمان بێزارە و\nبێکەسییش لێمان وەڕسە!\nحەوتەم:\nشەوێک ئەسیاری هەناسەی\nڕۆژژمێری هەشتا و هەشت بووم\nئەمویست گۆڕیچەی بژمێرم\nئەمویست هەنیسکی بژمێرم\nئەمویست فرمێسکی بژمێرم\nهەتا خودی ژمارە خۆی\nهاتە جواب و وتی: چی ئەکەی! ؟\nمنی ڕۆژژمێر ناوێرم\nمەرگەساتی تۆ بژمێرم!\nهەشتەم:\nئەڵێن ژنێکی گەرمەسێر\nداویەتیە دەشت\nبووە بە گڕەی بێ داڵدە و\nبە تەوارێکی شێت و وێت\nئەڵێن بووە به زیگاری\nسەرقەبرانی باڵندەکان\nبووە بە زێوانی گردی\nدار چوالە جوانەمەرگەکان\nخەڵکی ئەڵێن هەر کەس بە لایا تێپەڕێت\nگوێی لێ ئەبێت\nژنە ئەڵێت:\nزۆر جار شتم لێ ون بووە\nجارێک مریشکێکی کونج و\nجارێکی دی دوو جووجەڵە و\nلە بیرم بێ دوو موستیلە و\nدوو جاریش دوو پەنجا فلسی و\nجارێکشیان کارژۆلەیێک\nبە دوایانا من ناو ماڵ و ماڵە هاوسێ و\nئەم ڕێ و بان و دەشتانەیان بۆ گەڕاوم\nبەڵام ئیستا من سۆمای چاوم ون بووە\nمن ڕوانین و من بیستنم لێ ون بووە\nدەستەکانیان لێ دزیوم\nکوولەکەی ڕۆحیان بردووم و\nمن ژیانم لێ دزراوە\nمن نازانم ئاخر کوێیان بۆ بگەڕێم! ؟\nنۆیەم:\nچونکە ئەوان لەو دوورەن\nچاوێک نییە لە منەوە نزیک بێ!\nچونکە ئەوان زۆر تینوون\nئاوێک نییە لە منەوە دوور نەبێ\nچونکە ئەوان پەژموردەن\nشتێک نییە لەناو منا شین ببێ\nچونکە ئەوان نادیارن\nمنیش دیارم نەماوە\nدەیەم:\nمن هەر دانیشتووم\nبەرامبەر شاتووی داوێن پەمەیی و\nچۆلەکەیەک دێ و ئەنیشێتەوە و\nلە جریوەیا هەواڵی پێیە\n- هێشتا هەر ماون\nسڵاویان هەیە!\nمن ڕاوەستاوم بەرامبەر هەوری\nهەناو قەترانی و\nدێتە سەر سەرم و گرمە گرم ئەکا و\nهەواڵی پێیە\n- وان لە شوێنێکا\nمنیش ناوێرم بە سەریا ڕەد بم!\nمن درێژبووم و &#39;با&#39;یەکی گێژی کراس خۆڵاویی\nئەگاتە لام و هەواڵی پێیە\n- لە تۆپزاوان\nهاوار هاوار و زریکە و قیژە\nمنی کەڕ کردوو\nشەوانی ژانی ئەو هەموو ژنە\nمنی کوێر کرد و\nوا بەم حاڵەوە\nگەیشتوومە لات!\nیانزەهەم:\nهەموو جارێ\nبە دۆڵەکەی ئەسحابانا\nکە ڕەد ئەبم\nدرەختی سەر شەخسەقەبرێ\nڕامئەگرێت و دێتە پێشێ\nبە چڵێکی تیز بە پاشمەوە ئەکات و\nپێئەکەنێ و دوایی ئەڵێ:\nگەوجە! ئەوەی لەبن منا ڕاکشاوە و\nجارێک لووتی و\nجارێکی تر تۆ قاچەکانی ماچ ئەکەی\nگڵی ئەخۆی\nخۆڵی ئەخۆی\nیەکەم ئەستێرەت ئەم کوشتی و\nیەکەم کانیت ئەم خنکاندی و\nیەکەم خوێننامەی ئەنفالیش\nبەدەم باگژەی لمەوە\nئەم بوو بەسەر مەزرا و ڕەز و\nدەغڵ و ژن و شاخەکانی تۆدا خوێندی!\nدوانزەهەم:\nلەو ساڵەدا\nلە جێی کولانەی داڕووخاو\nسەگەکانی ئەو گوندانە\nلانکە و بێشکەی بەجێماوی مناڵانی ئێمەیان کرد بە کولانە!\nسیانزەهەم:\nلە خوار کفریژنێک هەیە\nلە چاوانیا و لە بینینیا\nسێ ڕەهەندی تیا نەماوە\nنە ڕۆژهەڵات نە خۆرئاوا و نە لای باکوور\nلەوساکەوە چاوەڕوانە\nهەموو ڕۆژێ دێتە دەرێ و\nلەبەر دەرگا دائەنیشێ و\nچاو ئەبڕێتە\nئاسۆی دووری\nتەنها ڕەهەند\nدەشتی باشوور!\nچواردەهەم:\nدرەختەکانی گوێ سیروان\nزۆر بە دەگمەن خەو ئەبینن\nبەڵام ئەگەر خەویان بینی\nتەنها یەک دیمەن ئەبینن\nهەڵکێشان و بڕینەوە و\nگواستنەوەیان بۆ بیابان!\nپانزەهەم:\nدنیا بە باڵای ئەم کۆستەی\nخۆم ئەپێوم\nلەهەر کوێوە یان هەر کەسێ\nفرمێسکێکی بۆ ناردبم\nئەیخەمە چاوی ڕۆحمەوە و\nتا هەتایە هەڵیئەگرم\nئەوەی یەک قسەی کردبێ\nبۆ ئەم هۆڵۆکۆستی غەدرە\nمن سەد پەیڤی خۆشەویستی\nبۆ ئەنێرم\nبەڵام ئەگەر خوداوەند و پێغەمبەر و یەزدانیش بێ\nخۆی لادابێ لە بینینم\nنە ئەیبینم و نە من گوێشی بۆ ڕائەگرم!\nشانزەهەم:\nئەنفال... ئەنفال\nئەگەر ئەم ئاوەکوژراوە\nیەک بە یەکمان نەیخۆینەوە\nلە خۆشەویستی سەرچاوە و\nلە خۆشەویستی ئاو ناگەین\nئەنفال... ئەنفال\nئەگەر ئەم ڕەنگە کوژراوە نەپۆشین و\nئەگەر ئەم هەوا خنکاوە هەڵنەمژین\nکەسمان ناژین\nحەڤدەهەم:\nلەو ساڵەدا\nسەگی بیابانی خواروو\nگورگی بیابانی خواروو\nبە تازەیی\nئەوەندە کوردیان خواردبوو\nخۆیان لە کۆنە بەرماوەی\nقەل و داڵ و\nلە لاکی تۆپیو لا ئەدا\nلەو ساڵەدا\nهەژدەهەم:\nمن ناهێڵم ئەم گریانە هەرگیز هەرگیز ڕەنگی بچێتەوە\nمن ناهێڵم ئەم مردنە ژیان بیری بچێتەوە\nمن ئەم زوڵمە\nلەناو شووشەبەندی شێعرا\nدائەنێم بۆ:\nئەو زارۆکەی\nدوای چەند قەڕنێ دێت و ئەزێ و\nلە ڕەحمی ئەم وڵاتەوە سەر دەردێنێ و\nئەلف و بێی چرا فێر ئەبێ و\nئەم غەدرە ئەخوێنێتەوە!\nنۆزدەهەم:\nتا ئەتوانم ئەم دووکەڵە درێژ درێژ ئەکەمەوە\nبۆ ئەوەی چاوی ئایندە پڕ کەم لە ئاو\nتا ئەتوانم ئەم قیژەیە درێژ درێژ ئەکەمەوە\nبۆ ئەوەی گوێچکەی داهاتوو\nپڕ کەم لە گڤەی زایەڵە و\nلە وردەناسۆری شکاو\nبیستەم\nکە جۆگەلەیان تیرۆر کرد\nلە عەزرەتا هەرچی گوڵ بوون لە هۆش خۆ چوون\nوەختێ گوڵیشیان تیرۆر کرد\nلە عەزرەتا هەرچی مەلە نابینا بوون\nکاتێ مەلیشیان تیرۆر کرد\nلە عەزرەتا درەخت هەموو بوورانەوە و هەندێ مردن\nکە درەختیشیان تیرۆر کرد\nئەوسا ئیتر هەرچی شێعرە\nلە فڕین و لە باڵ کەوتن!\nبیست و یەک:\nبەربەریەکان!\nلەم گۆڕانە سامناکتریان\nلە ناخمانا هەڵکەنووە\nکەس بەشوێنیانا ناگەڕێ!\nترسناکتر لەسەر زەوی\nدەیان ساڵە لە گۆڕەکانی دەرووندا\nگوڵی سپیی خۆشەویستی و\nکۆترەکانی لێبووردن و\nهەنگی ماچ و\nبەهای ڕەوەشتیان ناشتووە\nکەس بە شوێنیانا ناگەڕێ\nبیست و دوو:\nلەم وەرزەوە\nچاوی زەردی پێڵو سپی\nکێڵگەی گوڵەبەڕۆژەکان\nڕوو ناکەنە نیگای خۆر و\nلەگەڵیا ناسووڕێنەوە\nوەکوو جاران\nئەوان ئیستا مل کەڵەگەت\nهەر تەماشای ڕێی قافڵەی\nبەرەو خواری یاران ئەکەن\nبەڵکوو لەناکاو بێنەوە و\nئەوسا ئیتر بەر لە خەڵکی و\nبەر لە درەختی لەش قورسی\nگوێ جۆگەکان\nئەمان یەکە یەکە ڕاکەن\nمژدە بەرن بۆ ماڵەکان!\nبیست و سێ:\nلە بەسرەدا\nنزیک پەیکەرەکەی &#39;سەیاب&#39;\nلە ئاهەنگی تاج و نەجمە و\nسەمای بێری و\nسەرخۆشبوونی دەمانچەدا\nلەو شەوەدا\nمێرگێ لە کچە سەبایەی شاخەکانیان\nهەڵڕشتە ناو هۆڵێکەوە\nهۆڵ ڕووناک و\nکچ تاریک و\nبۆ بژاری مێرگی غەمگین\nچەند نەجمەیەک هاتنە پێشێ\nلەسەر مێزێکی خەواڵوو\nچەقۆیەک و سەبەتەیەکی پڕ لە هەرمێ دانرابوون\nچەند نەجمەیێک هاتنە پێشێ\nدەمانچەیێک پەلی یەکەم هێرۆی گرت و\nویستی لەگەڵ خۆیا بیبات\nبۆ ژوورێکی چۆڵی سەرێ\nلە پڕێکا گوڵە هێرۆ\nکە چەقۆی دی هەڵیگرت و\nچەقاندیە سەر هەرمێی دڵی و\nخوێنی سپیی بوو بە فوارە و\nبە لووزەوێ هاتە دەرێ\nلەسەر سەکۆکەی دەرەوەیش\nبینییان وا باڵای سەیاب\nگوڵە هێرۆ تێی ئەڵاوە و\nلقی دەستیش وا خەریکە هەرمێ بگرێ!\nبیست و چوار:\nمن ئەم داستانە تازەیەم\nبە ڕەنگی قاوەیی کاڵی\nئەو مەرەکەبە نووسیوە کە خۆڵەکەیم لە گۆڕی بەکۆمەڵ و\nئاوەکەیم لە فرمێسکی تازە و گەرمی چاوی ژنەوە هێناوە\nخەم و تەمی گیراوەیە!\nئاخر ئەم مەرەکەبەی من\nئەم قوڕاوە\nنە لە شێوەی مەرەکەب و\nنە لە جاف و نە لە سۆفت و\nنە تەباشیری ئێوەیە\nوشک کات و ببڕێتەوە و\nیاخود لەپڕ نووکی بشکێ\nلەم مەرەکەبە تازەیە هێندەم هەیە\nکە گۆمەکانی ناژمێردرێن\nبەم مەرەکەبە تازەیە\nئەگەر هەموو داری وڵات ببنە نووسەر و شاعیر و پێی بنووسن\nهەڵگورد ببێ بە ڕۆمان نووس پێی بنووسێ\nوشک ناکا و دوایی نایە و\nخەفەتێکە، نووکی ناشکێ و\nلە نووسینا قەت ناوەستێ!\nبیست و پێنج:\nئەگەر لە سەحرای خوارەوە\nلە شەوێکا چاوتان کەوت بە ڕیزە بریسکە و ترووسکەی گوڵ ئەستێرە ڕوو لە چپا\nدڵنیا بن\nئەوە هەموو زارۆکەکانی ئێمەن و\nئەگەڕێنەوە بۆ ئێرە\nئەگەر ڕۆژێ لەسەر فورات یاخود دیجلە\nپۆلەنەوڕەستان چاوپێکەوت بە پێچەوانەی ئاوەوە\nسپیی سپیی بەرەو گۆیژە باڵ لێکدەن\nدڵنیا بن ئەوە کیژەکانی ئێمەن\nبە دەم بەستەی &#39;هەی بەلار و بەلارە&#39;وە\nئەگەڕێنەوە بۆ ئێرە\nئەگەر جارێ ڕێتان کەوتە ئەو کەنداوە و لە بازاڕی نەختینەدا\nدانەی گەوهەر و مرواری و دوڕتان بینی\nئەوە چاو و ئەوە لێو و\nئەوە گۆی مەمک و سەرپەنجەی فرۆشراوی کچی ئێمەن\nشەرم ئەکەن و\nسەیر ئەکەن و\nناجووڵێن و جارێکی دی\nناگەڕێنەوە بۆ ئێرە!\nبیست و شەش:\nیەکەم شەو بوو\nلەناو لمی عەرعەرەوە\nدەستێک هاتبووە دەرەوە\nهێشتا بازن لە مەچەکا زڕەی ئەهات\nهێشتا خەنە لەناو دەستا پێئەکەنی و\nموستیلەیێک لە قامکدا ئەیجریوان\nیەکەم شەو بوو\nلە لمەوە دەستێک هاتبووە دەرەوە\nلەو شەوەدا\nناو لەپی دەست بووبوو بە دەم\nئەویش بۆ تەنها هاوارێ\nکە هەر لە ڕێگە ئەمرد و\nنەئەگەیشتە گوێچکەی سەرێ\nخودایە بۆ! ؟\nبیست و حەوت:\nلەوێ بای سەحرا هەڵیکرد\nلە گۆڕیچەی مناڵەوە\n&#39;وەکوو تۆوی گوڵی دەم با&#39;\n&#39;با&#39; برژانگ و\n&#39;با&#39; خەنینەوە و گریان و\n&#39;با&#39; پەڕەی گوێ و\n&#39;با&#39; تاڵەمووی قژی هێنا و\nلە سینەما گیرسانەوە و\nورد ورد لەناو دەنگما ڕووان\nئەی نابیبنن\nوەختێ شێعر ئەخوێنمەوە\nجار بە جارێ\nکە ئەکۆکم یاخود هەناسەم سوار ئەبێ\nوەک قەڵەمەکەم پێم ئەڵێ\nلەبەر عومر و یان جگەرە و\nسەهۆڵاو و سەرما نییە کە وام لێ دێ\nئەوە پەنجەی خرپنۆک و\nئەوە بیلبیلەی بزێو و\nئەوە کوڵم و ئەوە سەری بوکەشووشە و\nئەوە نوقڵ و ئەوە مەساسەی ئەوانە\nلەبەر بینم ئەگیرێن و\nئەیانەوێ بێنە دەرێ!\n\nمن لە دواوە دەسم گرتووە بە پرچی &#39;کاڵێ&#39; و هەردووکمان بەناو خەیاڵێکی شینا ئەفڕین و ئەو لەسەر گێڕانەوەی یادداشتەکانی ڕۆژی حەشر بەردەوامە!\n- قافڵە بوو\nپەنجەرەی ماشێنمان کوێر و دنیا ون و هەر خۆمان خۆمان ئەبینی\nکات بزر بوو، شوێن بزر بوو\nشەو بزر و ڕۆژ بزر و پەیڤین لەگەڵ یەکا بزر!\nلەش\nئەتوت توێکڵە هەناری کۆن و وشکە و\nدەم پەڵاس و هەناو کوولەکەی بەتاڵ و ئەندێشەمان شریتێکی پچڕپچڕ. جۆڵانەوە بە ئاستەم و گەر پێی ڕاستت لە پێی چەپت بکەوتایە دائەچڵەکیت. ترسمان وەک مریشکەکڕە لەسەر دەقیقە و سەعاتی ئەم سەفەرە کڕ کەوتبوو.\nسەفەر نادیار، دیواری تەم لە مابێنی ئەو مەنزڵە و ئێمەدا بوو. کامە مەنزڵ! ؟ کەس نایزانێ و پرسیار ئەبێ لە ناو خانەی بێدەنگیا ڕاکشێت و بۆ خۆی بمڕێ! دەوڵەت لە ناو ماشینێکی داپۆشراوا، بە تەنها هەر دەم و چاوی بێدەربەستی عەسکەرێکی خەواڵوو بوو &#39;ئەرێ ئەمیش دایکی هەیە! ؟ کچی هەیە! ؟ کوڕی هەیە! ؟ خەو ئەبینێ یان نایبینێ! ؟ بیری پێخەفەکەی ئەکات! ؟ بیری حەوشەی ماڵەکەیان! ؟ بیری ژنێ! ؟ بیری تەیرێ! ؟ بیری گوێلکێ یان مەڕێ! ؟ ئەرێ ئەمیش خەمی گەڕانەوە ئەخوا بۆ لای یەکێ! ؟ بە خۆشەویستی ئاشنایە! ؟ زیننەوەرێکی خۆش ئەوێ! ؟ ئەم سەفەرەی بیر ئەمێنێ! ؟ &#39;\nماشێن زەمان ئەجنێت و کات قووت ئەدا و ڕێگای درێژ هەڵئەلووشێ ئەڕوا و ئەڕوا هەر بەرەو خوار، جادە گێژ و ئەم وڕەی دێ و هەر وڕەی دێ.\nڤڕەڤڕی تەنی ئاسن ڕوو لە باشوور، ئارەق بە خەیاڵ دەرئەدا و ترس و لەرزیش دائەگیرسێ، یادگاریش وەکوو چاوانی پشیلەی ناو تاریکایی ناو بە ناو بریسکەی دێ. لە زیکەزیک و وڕەدا وام هەست ئەکرد، من گوێم لە دەنگی تر ئەبێ:\nگەڤینی سەگەلی ناو دێ\nگارەگاری مریشکەکان\nسووڕانەوەی بەرداشی ئاش\nیا خود هۆرەیەک پەرت پەرت و یا خود قیڕەی قەلەڕەشێکی ئێواران\nیا دەنگی تەڕی پیاوەکەم لەبەر باران\nیا خود شەوان لوورە لوورەی ڕەوە گورگ و\nیا خود گچگچەی پژاڵی ناو دارستان\nیان خولانەوەی باگردێن لەسەر سەربان\nیان دەنگی سمی وڵاخی سەر ڕێی زاخان\nئۆهـ پیاوەکەم! &#39;ئەم شوفێرە سەروکەللەی لە پشتەوە هەر لەو ئەچێ&#39;\nئۆهـ پیاوەکەم!\nئەهاتیتەوە لە ناو ڕان یان لە مەزرا و لە کێڵگەوە، تا ناوقەد تەڕ، بۆنی پونگە و بۆنی خوری و بۆنی ڕێحانەت لێ ئەهات\nوەختێ بێڵەکەت دائەنا، لە پێش خۆتا\nبۆن و بەرامەی گڵ و گیای بەر یەکەم بارانی دنیا، ئەهاتە ناو ماڵەکەوە\nمنت ئەدی و ئیتر هیلاکیت ڕاو ئەنا\nدائەنیشتی و هەر لەسەر لا سەرت ئەبردە ناو بێشکەی نۆبەرەوە. خەنینەوەی مناڵەکە و ماچەکانت، منیان ئەکرد بە گوڵ خەندەرانێ لەوێ.\nقاپێ دۆکوڵیوی گەرم لەبەر دەمتا و سەر بە هاڵا و میلی ڕادیۆکەت بائەدا و مێرگیلانی حەسەن زیرەک، بە شەونم و بە کەنێر و بە قوڕی ژێر بنچکەوە، ئەهاتنە سەر بەڕە و لباد.\nتێرت ئەخوارد\nئەوسا ئیتر زەوقێکی شین لە ناو چاوتا ئەیجریوان. کە پڕ ئەبووی لە هەوەس و لە پیاوەتی، سەرت ئەکرد بێ ئۆقرەییت بۆ هەڵوەدای ناو ئامێزم تیا ئەپژا\nمن ئەمزانی و ئەچووم دەرگا تەنەکەکەم پێوە ئەدا\nئیتر ئەوسا هەڵئەسایت و بە هێواشی مەچەکی ڕاستت ئەگرتم و کەمێ پێش خۆتت ئەخستم و ئەتبردمە سەر دۆشەکەکەی یەکەم شەو و ئیتر ئیتر ئیتر...\nگەلێ جاریش لەو ساتەدا\nهەر بە &#39;با&#39;یەکی ئەسپاییش جەستەی تەنەکەی دەرگاکە زیکەزیکی لێوە ئەهات!\nئۆهـ پیاوەکەم!\nتۆ تاباز بووی\nلە باوەشتا ئەتوت ئاسکی شل و ملم\nلە ئەوەڵدا هەناسەمان سوار و گەرم و لە دواییشدا ئەبوو بە پرووکەی بەفر\nئۆهـ پیاوەکەم!\nئەبێ ئیسە لە ئامێزی کام ئاگر و زیگاری کام مەینەتی بی؟\nئەبێ ئیستە تۆ لە کوێ بی! ؟\nمناڵ لە کوێ و بێشکە لە کوێ و مریشکەکان و جووجەڵە و گۆرانییەکانی زیرەک و پێکەنینی دار و بار و دۆشەکە و دەرگای تەنەکە لە کوێ بن! ؟\nئۆهـ کۆرپەکەم\nلەو ڕۆژەدا، لەو کۆستەدا، دایکم بووبوو بە باهۆزێ\nزەرد و شێت و لە تاوانا بە بێشکەوە &#39;لاس&#39;ی فڕفان.\n-&#39;بۆ کوێ دایە؟ بۆ کوێی ئەبەی؟\nبۆ دەر و دەشت. بۆ ئەشکەوتێ. بۆ بن بەردێ. بۆ لای خودا!\n-بەڵام دایە ئەوان لە هەموو شوێنێکان!\nکات و جێگە، شەو، ڕووناکی، دەر و دەشت و دارستان و شاخ و کێڵگە و کوێرەڕێگە!\nئەوان لە هەموو شوێنێکان\nلە ناو ئاودان، لە هەوادان\nئەوان زەمانیان گرتووە\nچاوی ڕۆژگار و دەستی دەقیقە و سەعات و قاچی چرکەیان بەستووە\nئەوان زەمانیان گرتووە\nبۆ کوێ دایە؟ بۆ کوێی ئەبەی؟\nئەوان زەمینیان لەگەڵە\nئەوان ئاسمانیان لەگەڵە\nئەوان لە پەنجەی خۆمان و ئەوان لە چاوی خۆمان و لەم زمانە و لەم جامانە و لەم جلانە و لەم دەشتانە و لەم شاخانەیان لەگەڵە\nئۆهـ کۆرپەکەم! گەر تۆ بەرن!\nلە پاکژی و لە ساوایی تۆ تێئەگەن؟\nخەنینەوەتیان خۆش ئەوێ؟\nلە ناو چاوتا کە لە زنەی ئاو ڕوونترە و لە نمەی شەونمیش پاکتر، لەو چاوەدا بێگوناهی ئەوخوێننەوە؟\nبە گچکەیی خوا و خۆشەویستی ئەبینن، وەک هەموو جارێ ئەمبینین! ؟\nئەوان لە یاری ئەزانن؟\nیاری لەگەڵ هەردوو دەستی خرپنۆکت و کردنەوەی مشتی نووقاوت و لەرانەوەی غەبغەبەت و هەڵدانت بۆ بەرەوژوور و گرتنەوەت و ئەوان لە یاری ئەزانن؟\nئەوان پێکەنینیان هەیە؟\nئەی ئەوان فرمێسکیان هەیە؟\nقەت چاوەکانیان تەڕ بووە؟\nڕوومەتی خۆیان سڕیوە؟\nخەو ئەبینن؟\nخەویان بینیوە تیا ببن بە چۆلەکە و بە ناو هەوای ڕەنگاوڕەنگا بفڕن؟\nخەویان بینیوە تیا ببن بەو وردەماسە جوانانەی هێواش هێواش لە بندیندا دێن و دەچن و ئێسک سووکن و لە تۆ ئەچن؟\nئۆهـ کۆرپەکەم!\nئەوان گوڵەگەنم و گەنمەشامی ئەکوژن و نانیش ئەخۆن!\nئەوان جۆگەی ناو باوەشی شاخ ئەکوژن و بەڵام ئاویش ئەخۆنەوە!\nڕەنگ ئەپۆشن و ئەشیکوژن!\nئەوان ناویان محەمەد و ئەبووبەکر و عومەر و عەلی و عوسمانە و ناویان حەسەن و حوسەینە و بەڵام لە پێش گشت ناوێکا ناوەکان و نوورەکانی خوا ئەکوژن\n&#39;بۆ کوێ دایە؟ بۆ کوێی ئەبەی؟ &#39;\nئەوان ئەتوانن بچنە ناو کون بە کونی کاتژمێر و هەناسەوە و &#39;با&#39; دەستگیر کەن!\n&#39;بۆ کوێ دایە؟ بۆ کوێی ئەبەی؟ &#39;\nئۆهـ کۆرپەکەم!\nتۆ ئیساکە لە ناو باوەشی گریان و لە ناو هەنیسکی نەنەدای! ؟\nیان لە بەردەمی سیسارک و داڵەکانا! ؟\nئۆهـ کۆرپەکەم!\nلەبەر چاومە گەورە ئەبووی\nوەک باوکت دەنگ خۆش دەرئەچووی\nوەک باوکت عاشق دەرئەچووی\nئەچوویتە سەر ملەی &#39;شاهۆ&#39;\nتێت ئەچریکان، عەلی ئەسغەر ئەهاتەوە و ئەحەپەسا\nئەچوویتە سەر &#39;پیرەمەگروون&#39; تێت ئەچریکان\nکچە کافرۆش ئەهات و شەیدات ئەبوو\nلەگەڵ خۆیا ئەیبردی بۆ سەکری سەکران\nبە جووت لە ناو لۆکەی هەورا ڕائەکشان\nئەبوو بە وەرزی ڕامووسان\nلە ناو ماچا هەنگ شانەی دروست ئەکرد و پەپوولە باڵی ئەگرت و خۆشەویستی دائەگیرسا\nگەورە ئەبووی\nگڵۆپی شار ئەیبردی بۆ ژووری خوێندن\nقەڵەم دەستی ئەگرتیت و لەسەر کورسی خۆر دایئەنایت\nکتێبخانە پێش دەکەوت\nدنیای پێ لەبەر ئەکردی\nبەحری پێ لەبەر ئەکردی\nگەورە ئەبووی\nسواری تەیارە ئەبوویت و زمانی ئەستێرەی دوور و زمانی چین و ماچین و زمانی مەل و باڵنە و زمانی سیحریش فێر ئەبووی\nلەوانە بوو\nفریا کەوی بە چاوی خۆت پلیکانەی تیشک ببینی\nچۆن ئەچێتە سەر کێوان و\nلەوانە بوو ئاو ببینی\nبریق و باق بە هەورازا سەر بکەوێ و\nلەوانە بوو، بە چاوی خۆت خەو ببینی هاتۆتە دی و هەر دوو بەری شەقامی قیر چراخان و چرایش هەتا ناو ئەشکەوت و تا ڕەوەزی هەڵۆکان و ڕکەی بزنەکێوی ئەڕوات\nلەوانە بوو، فریا کەوی بە چاوی خۆت لە زەمانێکی سپیدا، خاڵە &#39;سالار&#39;ت ببینی\nبە بەرگی گوڵە ژاڵەوە\nجارێکی دی هاتۆتەوە و دەستی ڕاسی لەسەر شانی &#39;حەمە ڕەش&#39; و بە دەستی چەپ سڵاو لە گەرمیان ئەکا!\nلەوانە بوو!\nئۆهـ کۆرپەکەم\nئای عەشقەکەم. من ئاوێنە و تۆیش لە ناوما دێیت و ئەچی. هەر لە بیرمە بۆ یەکەمجار\nلە دروێنەی گەنم و جۆی بەر مانگەشەوا یەکمان بینی\nئەو شەوە مانگ لە تەوقەسەری بەمۆدا لەسەر چیچکان دانیشتبوو\nهەرچی چرایەکی هەبوو بەخۆیا هەڵیواسیبوو\nخڕ و گەورە\nئەتوت سینییەکی تازەی زیوە و درەوشەدار\nهێند نزیک بوو، ئەگەر دروێنە نەبوایە، پشتم ڕاست ڕاست دەکردەوە و ئەچوومە سەر نووکی پەنجە و دامئەگرت و ئەمدا بە تۆ\nیەکەمجار بوو، عەشق بێت و پڕمان بکا لە شەونم و لە تریفە و لە تریقەی پێکەنینی گوڵە هێرۆ\nدروێنە بوو\nمەڵۆی ئێمە و شارای ئێمە لە هەموویان گەورەتر بوو، چونکە ئەوان هەر دەستەکانی خۆیانیان لەگەڵا بوو\nبەڵام عەشق، دوو دەستی تازەی ئێمە بوو\nئەوان هەموو هیلاک هیلاک\nبەڵام عەشق لە ئێمەدا سروەیێکی بەردەوامی حەسانەوە و کلووی بەفری ئارەقسڕ بوو!\nئەوان هەموو، پەلەیان بوو\nبەپەلەتر لە گەڕانەوەی باڵنەی پێش تاریکی بۆ هێلانە\nبەپەلەتر لەو هەورانەی ڕائەکەن و کۆڵەپشتیان پڕ لە بارانی پەڵەیە و عەرد خەمیانە\nئەوان هەموو خواخوایان بوو چی زووترە، وەخت وەکوو کەفەژیکلە بتوێتەوە و داسەکانیان فڕێدەن و بڕۆنەوە\nبەڵام تۆ و من خواخوامان بوو\nزەمان وەکوو گای ناو خمخۆرک بچەقێت و داس لە دەسمان نەبێتەوە و\nدەغڵی دروێنەکراویش لە دوای خۆمان جارێکی تر بڕوێتەوە\nپێشکەوتبووین، گەیشتینە ناو پەڵەیێ دەغڵی هەڵچووی هەتا بەرسنگ قامک بزێو\nتۆ ئاوڕێکت دایەوە و نەتهێشت ئەو دەرفەتە بمرێ\nبە ئەسپایی ڕاتکێشام و شەرمی دەغڵمان شکاندوو، دوو مامزی نێر و مێ بووین\nلەسەر ئاوریشمی مانگەشەو ڕاکشاین و چاومان نوقان\nماچێک لە سیروان درێژتر\nماچێک لە گۆمەکەی دەربەنیخان قووڵتر\nهەر بردینی و هەر بردینی و تا لە خەرمانەی ناو مانگا گیرساینەوە\nلە پڕێکا چەند جارێ لەسەریەک پژمینی پورە نازێ کە لە تەنیشتمەوە دانیشتبوو دایچڵەکاندم و هێنامیەوە ناو ماشێنەکە. لەم ساتەدا سەرنجمدا، عەسکەرەکە چەکەکەی هەڵبڕیووە و لە نزیکەوە لە لوولەکەی ورد ئەبێتەوە، لەم چەکی کڵاشینکۆفەیش لای ئێمە زۆر بوو، بەڵام ئێستا... ئێستا\nلە ناو چرپە ئەیانوت:\nهەندێ دەس و هەندێ چەکی کوڕی بەردی &#39;پیرەمەگروون&#39; ماونەتەوە\nبڕێ لە برینی نەسرەوت\nبڕێ لە سروودی بەفر\nهەندێ لەوانەی کە ڕۆحیان، وەک پارچەنان و ئاوێنە و نوقڵی شێعر و ڕەسمی هاوسەر و مناڵیان خستۆتە ناو هەگبەی پشت و لەگەڵ سووتوو و خۆڵەمێشی بەجێماوی خەم و ئەوینی ئێمەدا ماونەتەوە!\nئازاریان چۆڵ نەکردووە\nگریانیان چۆڵ نەکردووە\nخەزانیان جێنەهێشتووە\nدووکەڵیان جێنەهێشتووە\nماونەتەوە\nلەگەڵ هەتاوی بریندار...\nلەگەڵ تەنیایی سێبەرا...\nلەگەڵ نەمامی بێ باوک...\nلەگەڵ بنچکی بێ دایک...\nلەتەک گۆمی حەپەساو و لە تەک داری سەرسوڕماوا\nماونەتەوە!\nلە ناو چرپەدا ئەیانوت:\nلە هەندێ کەژ گوڵ لە مەرگا ڕواونەتەوە\nهەواڵی فیراریش ئەیوت:\nهەندێ درەخت گڕیان لە خۆیان بەرداوە و یەکەم مەفرەزەی مەشخەڵن و لە سنوورەوە بە دزی دەیجوورەوە بۆ زەڵم گەڕاونەتەوە\nلە ناو چرپەدا ئەیانوت:\nچرپە ئەترسا لە چرپە و گومان داوی ئەنایەوە بۆ گومان و بەڵام ترووسکایی مۆمێک لە ناو قسەدا ئەسووتا\nلە کوولەکەدا ئەیانوت\nلە ناو چرپەدا ئەیانوت:\nنە یەک نە دوان و نە سەدان\nلەو دەوروبەری &#39;لەیلان&#39;ە بانگی شێوان\n&#39;مامە ڕیشە&#39;یان بینیوە هاتووەتەوە\nئەستێرەیێکی بچووک لە سنگیا شەڵاڵ بە جریوەی سوور و لەسەر دەفەی هەردوو شانی گوڵە کێویلە ڕواوە و ناو کاکۆڵی پڕ پەپوولە و لە ناو ڕیشیا گوڵ ئەستێرە ترووکاوە!\nبینیویانە هاتووەتەوە\nئاخر خۆ دەربەند باسەڕە و داری قۆپی و کەوەکانی ناوچەی شوان و دەشتی حەمک درۆ ناکەن!\nبینیویانە و هاتووەتەوە\nهەر لە ڕێوە لایداوەتە &#39;تەنگی سەر&#39; و ژێر کەپرە کەسکەکەی &#39;ئارام&#39;\nلەوێشەوە چەند بولبولێ دەلیلی بوون وەرچەرخاوە و سەریداوە لە باخچەکەی &#39;عەلی مەردان&#39;\nبڕوا بکەم! ؟ بڕوا نەکەم! ؟\nنا نا نا نا! هەر ئەبێ هاتبێتەوە!\nکە باران بگەڕێتەوە گوڵی دار هەنار بێتەوە!\nئیتر ئەم بۆ نەیێتەوە! ؟\nکە دوو چاوی کوێرەکانی ترووسکایی بۆ بێتەوە\nئیتر ئەم بۆ نەیێتەوە! ؟\nکە شمشاڵ گەڕابێتەوە بۆ بەرقەدی خەمەکانمان!\nئەی ئەم بۆ نەگەڕێتەوە! ؟\nکە &#39;با&#39;ی وەشت گەڕابێتەوە\nچووبێتەوە ناو باخەڵی دارستانێکی بێتاقەت!\nئەی ئەم بۆ نەگەڕێتەوە! ؟\nکە مەرەکەب چووبێتەوە بۆ ناو پاندانەکەی &#39;بێکەس&#39;\nئیتر ئەم بۆ نەیێتەوە! ؟\nکە سدارەکەی &#39;پیرەمێرد&#39; گەڕابێتەوە لای سەری شێعر و چیرۆک\nئیتر ئەم بۆ نەیێتەوە! ؟\nهاتووەتەوە!\nڕەنگە ئێستا لە کاولاشەکەی ئێمەدا\nهەتاوێ بێ و لەسەر بەردێ دانیشتبێ\nڕەنگە بووبێ بە کەڵێکی گوێ کانییێک\nبە گلۆپی سەر شەقامێ لە کەرکووکا\nڕەنگە لەپڕ ببێ بە دەنکە چوکلێتێ\nلە ناو مشتی مناڵێکا\nهاتووەتەوە! هاتووەتەوە و لەوانەیە\nساتێکی تر یان هەر ئێستا\nوەک چەخماخە و موعجیزەی خوا لەم شوێنەدا\nپەیدا ببێ و پێش بە ماشێنی دۆزەخ و ئەم قافڵەی ڕێی نەهاتەی ئێمە بگرێ\nفریادڕەس بێ و نەجاتمان با!\n\n-قافڵە بوو\nمن خۆم ڕەزێکی وێران و سەر هێشوویەکی قرپۆکی ناو کۆشم بوو.\nکوللەیەک هاتبووە ژوورێ و بە داوێنمەوە نووسابوو! لە کوێوە هات! ؟\nکوللەیەک بوو، زەردێکی کاڵی پووشوویی\nقاچی درێژ، ڕیشاڵی ورد، سەری درێژ، چاوی خۆڵین. لە کوێوە هات! ؟\nچۆن تێپەڕی و هاتە ژوورێ! ؟ شێوەی ئەکەم\nناسیمەوە\nهێشتا کچ بووم\nنیوەڕۆیەک ڕەوەکوللە بەری دڵ ئاسمانی گرت\nڕووناکی کەوتە گیانەڵا و کوللە چاوی گوڵەگەنمی هەتاوی خوارد\nهەورێکی زەرد. سێبەری زەرد. کەوتە دەشت و کەوتە شاخ و هەموو دەرگامان پێوەدا!\nوتیان کوللەی بیابانە و ئافاتێکە لە ناو لمەوە هاتووە و لە دۆزەخەوە باڵیگرتووە و تاعوونێکە و هاتۆتە سەر ناوچەکەمان!\nکوللەیەک هاتبووە ژوورێ!\nلە کوێوە هات\nزەردێکی کاڵ\nبۆ خوا چییە منیش بکا بە کوللەیێک لەگەڵ ئەمە بچمە دەرێ!\nبەڵام کوللە نەچووە دەرێ\nلە پڕێکدا لەسەر داوێنی منەوە\nبەرزبۆوە و بەناو هەموومانا ڕۆیشت و لەسەر پشتی دەستی ڕاستی عەسکەرەکە ڕێک نیشتەوە\nئەو داچڵەکی و بە دوو پەنجەی دەستی چەپی کوللەی گرت و لە پێشا باڵی دەرکێشا و لە دواییدا ئەویتری فڕێدایە ژێر پێیەوە!\nنەحس\nنەحس بوو ئەم ڕێکەوتەیش و کوللە کوژرا و لە دەرکێشانی باڵەوە تا کوشتنی\nچارەنووسی هەر هەمووانم تیا بینییەوە!\nقافڵە بوو\nخەیاڵ و ئاو\nخەیاڵ ئەڕوا و ماشێن ئەڕوا و ئاو هەر نەبوو\nئاو هەر نەهات\nنە قومێ هات نە تنۆکێ!\nکوێربوون لە ناو تینویەتییا\nهەر وڵاتی خۆی ئەبینێ!\nوا ئەبینم عەسکەرەکە زەمزەمیەکەی لە لاقەدی ئەکاتەوە، زاری گەورەی بۆ بەرەوژوور دائەپچڕێ. چەند قومێکیش بەسەر سینەیا ئەڕژێ، ئەو ئەڕژێ و من کوێر ئەبم. خەیاڵ و ئاو، لە پاش قەیرێ خەیاڵ مردوو ئاو هەر نەهات. نە قومێک و نە تنۆکێ. دنیا ون و کات بزر و بەڵام ئیستا بۆنی لم و بۆنی کوللە و بۆنی سەحرا و چۆڵەوانی و بۆنی هەوای ڕقاوی دێ\nشۆفێرە سەربازەکە بەردەوام چاوی بڕیبووە ڕێگای درێژی بەردەمی و دەمێکیش بوو بێوچان لێی ئەخوڕی لە ماوەی یەک ساڵی جەنگا دوو برای و دوو ئامۆزای لە شەڕەکانی دزفوول و شووشا کوژرابوون. زۆر لە دوور و لە ئاسۆیەکی تەڵخا سەرەتای هەڵکردنی گێژەڵووکەیێکی بیابانی بەدیکرد.\nبیری ئەکردەوە، شۆفێرەکە بیری ئەکردەوە\nخۆی لەگەڵ خۆیا ئەدوا\nلە دڵی خۆیدا ئەیوت:\n&#39;ئەترسم ڕۆژێ دڵی خۆم، دڵی کەس نە\nهەر دڵی خۆم\nوەختی نووستن، یان لێخوڕین\nکاتێ ئەڵێم کە من هیچ ئاگام لەو نەبێ\nفرسەت بێنێ و لە ناو قەفەزەی سنگمەوە بە پێ دزکێ و بە بێ خشپە\nخۆی قوتار کا و هەڵبێ و بچێ\nلە دەرگای دڵی عەریف &#39;سائیر&#39; با و ئەویش بڵێ فەرموو ژوورێ و لەسەر کورسی حەوتی نیسان دابنیشێ و ئەوسا خەبەرم لێبا کە ناوبەناو لە کونی کونی ژوورەوەی ناو دەروونما من چی ئەڵێم!\nمن ئەترسم خەیاڵی خۆم\nتۆقین زۆری بۆ بهێنێ و ڕۆژێ بڕوا و دەرگای ژووری شیر و شمشێر بکاتەوە و قاچ لەسەر قاچ بەرامبەری وێنەی &#39;قەعقاع&#39; دابنیشێ و چی ئەزانێ دەربارەی ناو و چرپەچرپ و وڕێنەکانی شەوگارم هەمووی بڵێ!\nمن ئەترسم لچ و لێوم یان مەڵاشووم یا خود زمانە بچکۆلەم یان ددانم\nڕۆژێ حاشام لێبکەن و\nخەبەر لەم زمانە گەورە و لە گەرووم و\nلە ژێکانی ناو دەنگم بەن!\nمن ئەترسم\nهەندێ &#39;با&#39; هەن سست و تەمەڵ\nنەفس نزم و لەم دەشتانەدا کەوتوون و قەت هەڵناکەن\nمن ئەترسم &#39;با&#39;یەکی وایان کڕیبێ و\nکردبێتیان بە جاسوس و\n&#39;با&#39;ی جاسوسیش نیوەشەوێ\nهەر بە ناو درزی دەرگادا\nبە ئاسانی بێتە ژوورێ و\nگوێ لە هەناسە و یان پرخە و\nیاخود نەبزی خوێنم بگرێ و\nدوایی بڵێ:\nلەوە ئەچێ ئەم سەربازە\nبۆ &#39;بەووابەی شەرقی&#39; نەمرێ و\nبە مردنی خوایی بمرێ و\nبۆ بەیانیی قیڕ بمگرن!\nمن ڕۆژێ چووم، دیارە هەر بە تاقی تەنیا\nبەسەر قامیشەڵانی زەردەڵەی مل باریک و بەسەر ئاوی بێوەژنی ناو ئەهوار و سەریفە لەش سووتاوەکەی کۆنەماڵا\nتۆزێ گریام\nلەو ڕۆژەوە ئۆقرەم هەر لەسەر ئاگرە و دەسم لەسەر دڵی ترسە و ئەڵێم نەوەک\nقامیشێکیان سیخوڕ بووبێ و چووبێ بۆ لای ماسییە نقەی ئاسایش و ڕاپۆرتێکی لە من دابێ چۆن گریاوم!\nهەر لە بیرمە\nمن جارێکیان خەونم بینی\nخەونێکی سەیر!\nلەو خەوەدا ڕائید &#39;حەمدان&#39; بووبوو بە بەرازێک ڕەش و لە ساحەکەی موعەسکەرا\nیاری فتبۆڵی ئەکرد و خێرا خێرا بە پاشەڵی لە فتبۆڵەکەی هەڵئەدا\nتا ئەکەوتە سەر لمۆزی!\nوەختێ کە خەبەرم بۆوە\nکێشام بە کەللەی نەگریسما و لە ترسانا یەکەندەردوو گەرما و گەرم\nبینەقاقای خەوم گرت و هەر لە جێدا خەوم کوشت و چوومە دەرێ و لاشەکەیم دوور فڕێدا!\nوتم نەبادا ئەم خەوە\nبۆ شەوێ فریا بکەوێ و بڕوا و بچێتە ناو خەوی حەمدانەوە و بڵێ کە من ئەوم لە ناو خەوێکی خۆما بینیوە بۆتە بەراز\nمن ناوێرم سەیری ئەم کوردانە بکەم\nئەڵێم نەوەک چاوی &#39;خەڵەف&#39;ی پاسەوان\nلەپڕێکدا قەترەیێکی بەزەیی خوا\nیان یەک بریسکەی بچووکی لێبوردنی پێغەمبەرێ\nلە ناو چاوانما ببینێ و بەگرتمبا!\nئەیانبینم و نایانبینم!\nزۆر نزیکن و زۆریش دوورن\nلە ماشێنان و تیاشیا نین\nبە ئێمەیان وا وتووە\nئەبێ ئێوە وابزانن\nئەم قافڵانە درۆن و ئەم ماشێنانە سێبەرن و کورسی چۆڵن و ئەبێ ئێوە وابزانن کە بەردەوام خەو ئەبینن\nخەوێ کە ناگێڕدرێتەوە هەتا هەتا!\nخەوێ نابێ دەقی بشکێ\nهەتا ئەیبەنە لای خودا&#39;\nخەڵەف کۆکی و ئەم داچڵەکی و گەردەلوولی کلک کڵافەی دووری سەحرا هەتا ئەهات\nلە قافڵەی ڕوو لە عەدەم نزیک نزیک ئەکەوتەوە و لە پڕێکا لە ناو بەرایی تەماشای خۆڵاویا قەڵایەک و چەند قوللەیەک هەڵتۆقین و لە ناو ئێوارەی ژەنگاوی و لە ناو وەڕەی سەگی ڕەش و لە بەردەمی زەمانێکی مڕومۆچا\nماشێن وەستا\nخەڵەف بە دەنگی بەرز وتی:\n&#39;نوگرە سەلمان&#39;\n&#39;نوگرە سەلمان&#39;\nئافاتێکی قەڵاقەڵا، دووپشکێکی گەورە گەورەی کۆنکرێتی\nئەشکەنجەیێکی درێژ و کڵپەیەکی بازنەیی\nنوگرە سەلمان\nژەنگی مێژوویەکی کۆن و قوللەی زوڵمێکی زۆر دوور و مەنزڵێکی بیرچوونەوە و یادگارێ بێ پەنجەرە و تاعوونێکی خۆمەڵاسدەر لە ناو لمدا و کینە و ڕقێکی سرمدی\nنوگرە سەلمان\nقەڵا قەڵای ئازارێکی ڕەش داگەڕاو\nتینوویەتییێکی ئەزەلی و پێناسەیێک بۆ ونبوون و بۆ تاریکی و شوێنێ بۆ زەمانی غەدر و جێگەیێک بۆ پیاسەی زوڵم و گاڵتەی تاوان\nنوگرە سەلمان\nلە زستانا وشکەسەرمای دەم بە گوێزان\nلە هاوینا گەرمایێکی پڕووکاوی گرنج گرنج\nجێگەیێک بۆ پشوودانی نێزەی ماندوو\nشوێنێ بۆ نووستنی هەوا و تا ئێوارە هەڵنەسانی\nنوگرە سەلمان\nچەند نەخشەیێکی فیراری نەخشەسازی\nچەند بینایەکی هەڵاتوو لە ئەندازە\nچەند پەتایەکی ڕاکردوو لە دەس فورات\nچەند پاسەوانێ لە نەسڵی گورگی ڕەسەن\nنوگرە سەلمان\n&#39;با&#39;یەکی نائومێد وتی: بیابان بۆ خۆی شەرم ئەکا بڵێ مێژووم بنیاتی نا\nتەیرێکی خۆڵاویش وتی: من شایەتم جارێک بیابان پێی وتم: من شەرم ئەکەم وەختێ نامە و هەر پۆستێکم لە ڕێی ئەمەوە پێ بگا\nبەردی دیوار هەموو جارێ کە پاسەوان تێپەڕ ئەبوو ئینجا ئەیوت: ئای کە بەختێکی ڕەشم بوو\nوەختێ نەکرام بە دیواری کتێبخانە و یان مەکتەبێ و یان خانووی شێعر و چیرۆکێ و یان بە بەردڕێژی شەقامی نێو باخێک و ئەم چارەنووسەم پێبڕا\nژەکەئاوی ناو بەرمیلیش\nوەختێ کە پاسەوان ئەڕۆیشت\nئەویش ئەیوت: ئای کە بەختێکی ڕەشم بوو\nنە گەنم و جۆیەک خواردمیەوە و نە چوومە ناو دووپەرداخی عاشقەوە و نە بەفرێ سەردانی کردم و من شەرمەزاری ئەم عەبدە فەقیرانەم\nدوای سووتانم ئەمخۆنەوە\nقەڵاقەڵا\nشەوانەش چرای بنمیچی سەر عەبدەکان\nوەختێ ئەیزانی بە تەنها ئەوان لەوێن\nئەویش ئەیوت: ئای کە بەختێکی ڕەشم بوو\nلە ژوورسەری خۆشییەکا دانەگیرسام\nلە ژوورسەری سەمایەکا\nلە ژوورسەری هیوایەکا\nمن نەمئەویست ئەم قافڵەی کۆیلانە\nلەسەر جێگەی دەردەداریم\nزەرد و ژاکاو بمبیننەوە\nمن شەرم ئەکەم ئەیانبینم\nلە ژێر منا یەکە یەکە گیان ئەدەن و کەچی من دەستەوەستانم و بۆ ڕێزگرتن لەم مردنە\nچەند ساتێ ناکوژێمەوە!\nقەڵاقەڵا مردن لێرە بەرجەستەیە\nپێئەکەنێ و قسە ئەکا و سەیرت ئەکا و سەیری ئەکەی\nدەس لە دەستیەوە ئەدەیت و بۆنی ئەکەی\nهەڵئەسێت و دائەنیشێ و ڕائەکشێ و\nبەناو ڕۆحا پیاسە ئەکات\nمردن لێرە وەختێ کە دێت\nسەگەلی ڕەش لە پێشیەوەن\nچەند کەڕەتێ دێن و ئەڕۆن\nتا شەو دادێ و ئەوسا مردن بەریان ئەداتە ناومان و\nبە یەکەوە خەم و گۆشت ئێسکەکانی ئەم غۆربەتە و ژیان ئەخۆن!\n-دوای پانزە ساڵ هەتا ئیستەش تینوویەتی کۆچم نەشکاوە. هەتا ئیستەش زەمزەمییەکە و ئەو چەند دڵۆپە ڕژاوەی زاری گەورەی عەسکەرەکەم لە یاد ماوە. دوای پانزە ساڵ هەتا ئیستەش هەموو جارێ بە درێژایی خەیاڵم تەپ و تۆزێک لە وڕێنەکانم هەڵئەسێ\nلە بیابانایە چاوانم و لە قاقڕدایە تینوویەتیم\nهەموو جارێ بە پانایی ئەم چاوەڕوانییە شێدارەم هەڵمێک لە ڕۆحم هەڵئەسێ\nلە ناو لمایە خەمانم و لە سەحرادایە تەمەنم\nچاوەڕوانی ڕواندومی و ئاویش نایە دەنگم قەوزەیێ گرتوویێتی و دووکەڵێکم\nنە &#39;با&#39; ئەمڕەوێنێتەوە و سێبەرێکی تا هەتاییم\nپارچە عەردێکی هەتیوم\nهەموو کاولاشی ڕووناکی لە مندایە\nهەموو ڕەنگێکی کوژراوی ئەم دنیایە لە چاومایە\nنووکە نووکی پەلکی داران\nخشەخشی گەڵاڕێزان\nقرچەقرچی یادگار و ورتەورتی ئاوی شلوێ و پووکەپووکی گوڵی ژێر پێ و هەرچی باڵنەی یەک چاوە و کوێرەکانی و هەموو مەسافەی دابڕان لە مندایە\nمن ئەسیاری نەختینەکانی تەنیاییم\nتەنیاییەکی سارد سارد\nتەنیاییەک کە ڕۆژانە &#39;با&#39;یەکی بێوەژنی پەرەوازە و بەدبەخت لە دەشتێکی کلۆڵا بیلاوێنێتەوە\nمن &#39;زیگاری&#39; ناو ڕەنگێکم\nژانی تیا ئەزرنگێتەوە\nبە دیار چییەوە کرووشکەم کردوو؟\nدەوەنی سووتاوم و لە خۆم ئەپرسم و بێدەنگی وەڵامێکی خنکاوم ئەداتەوە\nلەوسەری تەنیاییەوە ژنێک دیارە!\nژنە یاخود کۆلکە دارە؟\nژنێک دیارە\nلەوسەرەوە لەوسەری تەنیاییەوە\nتاقە درەختێکی تەنیا دیارە ڕووت ڕووت\nئەوە ژنە؟\nیان درەختی لێو بە بارە؟\nنا... درەختە\nدرەختێ لە تینوویەتی\nدرەختێ لە نەزۆکی\nنە ژنە\nژنێک لە هۆزی تەم و مژ\nژنێک لە مۆمی کوژاوە\nژنێک لە ئێسکی تاریکی\nبە دیار چییەوە ترووشکەم کردووە؟\nکێ دێت؟ چی دێت؟\nلە خۆم ئەپرسم و بێدەنگی وەڵامێکی سووتاوم ئەداتەوە\nئەی هەڵوەدای ئومێدێکی نائومێد!\nتۆ لەو چۆلەکە قەتیسە ئەچی\nکە بەردەوام خۆی بە شووشەی پەنجەرەی ژوورێکا ئەکێشێ و بەڵام دواجار لەناو لەپی دەستی مەرگا\nمت دەبێت و &#39;با&#39;ی ساردی تەنیایی دێت و پەڕی مردوو ڕائەژەنێ\nنە کەس دێ و نە کەس ئەڕوا!\nئەی ڕێگەی بێ ڕێبوار و ئەی هەڵوەدای ئومێدێکی نائومێد\nئەوە هەر خۆتی، هەر خۆتی، هەردووکیان\nکۆچەری و ماڵ ئاواییکەر، هەر خۆتی هەردووکیان\nخانەخوێ و میوان\nهەر خۆتی هەردووکیان\nنیشتمانیش و غەریبی\nهیچ باڵنەیەک دیار نییە\nچونکە هیچ ئاسمانێک دیار نییە\nهیچ درەختێک دیار نییە\nچونکە هیچ ئاوێک دیار نییە\nبگەڕێرەوە بۆ لای خەو\nبەشکوو لەوێدا بباری\n-ئەی ژنەکەی پڕ لە سەراب و خۆڵەمێش!\nئەی چیرۆکی قژ درێژ و فرمێسک درێژ!\nمن بەقەد خۆشی لێت دوورم\nمن بەقەد بەهەشت لێت دوورم\nبەڵام هێندەی ئەو دڵۆپە درشتانەی لە کالانەی چاوەکانتا و لە ڕوخساری خۆڵاویتا قەتیس ماون لێت نزیکم!\nمن دووکەڵکێشی شێعرێکی دوور وڵاتم\nناوم &#39;مەم&#39;ە و خەڵکی &#39;دووز&#39;م\nخەڵکی دەشتە تەنیاکان و کوڕی دەغڵە سووتاوەکان\nخەڵکی دەڤەرێ نەونەمام\nتیا قەموورە و گوڵ و پەپوولە تیا پیرە و\nلەو ناوەدا گەر بە ڕێکەوت پێکەنینێ لەدایکبێ\nبە زگماکی قاقای لاڵە و\nبە زگماکی سۆمای خڵتانی دەیجوورە\nلەم ساتەدا من لێرەم و لە ژێر ئەرزا و لە میترۆیەکی دڵتەنگا\nبەڵام چاوم لە پەلکەکانی باڵاتە\nکە &#39;با&#39;ی عەدەم لە سەحرادا چۆن ئەیانبا\nگوێم لە ڕەنگتە کە نووزەی دێ\nلە ئێوارەی ئاوابوونا\nسیانزە ساڵە\nغوربەت بووە بە شوققەیەک لە نهۆمی بێزاریدا\nشێی بە پێستم هەڵهێناوە\nغوربەت بووە بە زمانێ لە بەستێنی دابڕانا و شێی بە شێعر و شێی بە دەنگم هەڵهێناوە\nغوربەت بووە بە تەپ و تۆزی لێنیشتوو\nلە تەماشا و لە جانتاکەم\nلە چاوەڕوانی و خەیاڵم و لە یادگار و چاویلکەم!\nسیانزە ساڵە\nغوربەت بووە بە هاوسەرم و من لەم ژنە پاییزەیە هەتا ئیستە\nدەیان مناڵە خەزانی قژزەرد قژزەردەم لێ بووە\nئێرە\nپڕپڕە لە گڵۆپ\nکەچی من هێشتا تارماییم\nئاخر چیبکەم\nمن شەوانی &#39;دووز&#39;م تیایە!\nئێرە هەموو هەر شەقامی گوڵ گوڵییە و ئەپارتمانی شووشەییە و کافتریای زەرد و سوورە و کەچی من هێشتا لە ناخا\nهەر قوڕاویم\n&#39;ئاخر چیبکەم!\nمن هەر کۆڵانی مەندەلی و بەدرەم تیایە! &#39;\nئێرە پڕپڕە لە سەما و لە بالێت و لە هەڵفڕینی گۆرانی و لە نیشتنەوەی کۆتری ماچ و کەچی من هێشتا هەر لاڵم!\nئاخر چیبکەم!\nمن قافڵەی بەرەو خوار و &#39;کاڵێ&#39;م تیایە!\nئەچمە دەرێ، ئەبمە پەپوولە پاییزە\n&#39;با&#39;ی گەرمێن دێ و ئەمبا و ئەمبا و ئەمکا بە ناو بازاڕێکی شووشەبەندا\nجێگە ئەوەندە خاوێنە کۆگایش هێندە ئێسک سووکە، لە لەشی تازە خۆشتووی ژنێک ئەچێ سپی سپی و بە چریسکە\nسۆپەرمارکێت، نهۆم نهۆم، بەژن و باڵای ئاوێنەیە و سترێجێکی تەسک لە بەردا و گوڵمی لاڕان دەپەڕیوە و ناوک دیارە و لە سەرەوە بۆ خوارەوە، تەماشای شین\nبە پلیکەی کارەبادا دێتە خوارێ و سەرئەکەوێ و لە بەردەمی فوارەیەکی پەمەییدا سەما ئەکا\nئاخر چیبکەم! ؟\nمن دوو چاوی ئەم غوربەتەم\nبەدبەختیشن\nلە بەردەمی زمڕووتام و لە بەردەمی گەوهەرام و لە بەردەمی یاقووتام و کەچی لێم ئەبن بە مووروو و بەردەشینەکەی ملی کیژێ لە خانەقین\nئاخر چیبکەم! ؟\nمن سوراحییەک کریستاڵ هەڵئەگرم و ورد ورد تەماشای ئەکەم و کەچی کریستاڵ لە دەسما و لە پاش قەیرێ\nئەگۆڕدرێت و ئەبێ بە گۆزەی گڵەسوور!\nئاخر چیبکەم! ؟\nڕەنگە من شێعرێکی گەوج بم!\nدەست ئەدەمە، تازەترین، گرانترین\nڕەفتەی ئاوریشمینی دنیا و هەڵیئەگرم\nکەچی لەپڕ ئەو ڕەفتەیە لەبەر دیدەم\nئەبێتەوە بە سرکەییە\nزۆر کۆنەکەی ئەوسای دایکم\nئاخر چیبکەم! ؟\nمن جوانکوێرم! یاخود شێتم!\nئەچمە بەردەمی کڵاوێ\nلە تووکی قوو دروستکراو\nشل و شل و نەرم نەرم\nهەڵیئەگرم... ئەیکەمە سەر\nوەختێ ئەچمە بەر ئاوێنە\nکڵاوی قوو ئەبێتەوە\nبە کلێتە نەگبەتەکەی ئەوسای باوکم!\nئاخر چیبکەم!\nمن کە چاوم هی خۆم نەبێ و هی کاڵێ بێ\nمن کە گوێچکەم هی خۆم نەبێ و هی دەوەن و هی دارێ بێ و من کە ڕۆحم هی خۆم نەبێ و هی وڵات و هی خاکێ بێ\nهەر وام لێدێ! ئاخر چیبکەم! ؟\nدوانزە ساڵ بوو شاعیرەکە لە ژێرزەمینەکە هاتبووە دەرێ. دوانزە ساڵ بوو لە بەر هەتاوا شێعری ئەنووسی بەڵام هێشتا هەوای ژەهراوی لە بەغا حوکمدار بوو. تا ئەو ڕۆژەی مێژووی بەربەرییەکان بوومەلەرزەیەکی گەورە لێیدا و قەحتان و عەدنان و دەحام تەفر و تونا بوون. یەک لە دوای یەک گۆڕستانی چراکان ئەدۆزرانەوە. لەگەڵ هەڵدانەوەی چوارەم گۆڕستانا، شاعیرەکە چوار شێعری لەسەر باڵای پیرەمەگروون نووسی\nیەکەم:\nگومان\nگومان گومان گومان ئەکەم\nناتوانن بیاندۆزنەوە\nهەر هەموویان نادۆزنەوە\nئەو هەموو مانگی ژێر خۆڵە و ئەو هەموو خۆری ژێر گڵە و ئەو هەموو ئێسک و پروسکی گۆرانییانە و ئەو هەموو ڕەشەڕێحانەی گەرمییانە و ئەو هەموو قاسپەی بەفرانە و یەک بە یەکی ئەو گوڵ ئەستێرەی دەشتانە و یەک بە یەکی ئەو هەموو ئاسکە ونبووانە\nگومان گومان گومان ئەکەم\nناتوانن بیاندۆزنەوە\nهەر هەموویان نادۆزنەوە\nئەم حەففارانە بچووکن\nئەم حەففارانە ئەترسن\nئێوە بڕۆن لە عەمباری حەففارەی ئەو دنیاوە\nکە بۆ هەڵکەندنی دۆزەخ دانراون\nئا لەوێوە\nئێوە حەففارەی خوا بێنن\nحەففارەیێک بە یەک کەڕەت\nلە زاخۆوە هەتاکوو فاو\nسەری عێراق هەڵباتەوە!\nدووەم شێعر:\nپەیکەرێ ئێسک، سپی سپی\nملوانکەیێکی پەمەیی و تاکێ بازنی شووشەیی\nشپرزە و مات، پیاوێک هات و دانەوییەوە و فوویەکی کرد\nلە دەم و چاوی خۆڵاوی پەیکەرەکە\nهەیکەلەکە کەوتە قسە:\n-ئۆهـ پیاوەکە\nچەند دەمێکە ئەم سروەیە لێی نەداوم!\nملوانکەکە\nلە ناو دەستی پیاوەکەدا کەوتە جووڵە و ئەویش وتی: چەند دەمێکە ئەم خاتوونەی من نووستووە\nچەندی شل بووم بە گەردنی ئەم هەڵنەسا و تۆیش نەهاتی\nبازنەکە ئەویش وتی: چەند دەمێکە ئەم خاتوونەی من خەوتووە\nهەر هەڵنەسا و چەندیش گەورەبووم بە دەسی\nلە دوای فوویەک کە پیاوەکە سەیری بازنی شووشەی کرد\nوردتر بۆوە\nلە ناو هەناوی شووشەدا\nسەرچاوی عەسکەرێکی تیا مابۆوە\nلە ناوچەوانی نووسرابوو:\nقیامەت و حەشری ئەنفالی عرووبە!\nسێهەم شێعر:\nلە چاڵێکی هەشتا و هەشتدا\nمن سەرین و بووکە شووشەی مناڵێکم هەڵگرتەوە\nلە ناو شێعرا و لەگەڵ خۆما هێنامنەوە بۆ ماڵەوە!\nکە شەو داهات، وەختی نووستن\nسەرینەکەی خۆم فڕێدا و سەرم کردە سەر سەرینی مناڵەکە و ئیتر من تاکوو بەیانی\nهەر خەونەکانی پەپوولە و کانیم بینی!\nبۆ سبەینێش\nساتێ کە چاوم کردەوە\nتەماشام کرد\nبووم بە کچ و بچووک بچووک بوومەتەوە و پرچ درێژ و شەش ساڵانم\nشێعر هات نەیناسیمەوە\nئاواز هات نەیناسیمەوە\nچیرۆک هات نەیناسیمەوە\nئەوەی کە منی ناسییەوە\nسەرینی دایکی کچەکە و گوارەیێکی بەجێماوی کچەکە بوو\nچوارم شێعر:\nبەو سەرەوە\nتەیرێک لە ناو دووکەڵەوە\nکە منی دی\nهاتە خوارێ و ڕێک بەرامبەرم نیشتەوە\nیەکەمجار بوو تەیرێ ببینم عەمامەی لە سەردا بێ!\nوتی: تۆ ئەمناسیتەوە\nوتم: تەنها شێوەت ئەکەم\nوتی: من ناوم نەجەفە و لە شێعری جەواهیریا یەکمان دیوە!\nکە تۆزێ لێی وردبوومەوە\nوتم: وایە!\nوتی: تۆ هەر چاڵی باڵنەکانی خۆت باسکرد\nتۆ هەر مۆمت لەسەر گۆڕی قوربانییەکانی خۆت هەڵکرد\nبەڵام ئاخر...\nنەمهێشت قسەکەی تەواو کا\nوتم: هێشتا من فڕینم بەردەوامە و نەگەیشتوومەتە ناو دڵت\nوتی: تەنها من یەک قسەم پێیە و ئەڕۆم!\nئەمجارەیان ئێمە و ئێوە\nلە گۆڕستانی چرادا\nلە ڕێی ئێسک و پروسکەوە\nلە ناو مردنا بۆ ژیان\nبە تەواوی بووین بە برا!\nسەرنشینی قافڵەکان کەمێکیان نەبێ ئەوانی تر نەگەڕانەوە. حەیران بێژێکی ئاگر لە ڕۆح بەربووی عاشق، حەیرانی ئەنفالی خولقاند. نەزمێکی نوێی موتوربەکراو بە ژان و حەسرەتی لاوک. هەندێ ناویان لەم بەیتە تازەیە نا &#39;حەیاوک&#39;.\nچریکەکانی لە نێوان بەیت و داستان و عەشق و دابڕان و غەریبیا هر جارە و لە سیلەی خەمێکەوە باڵی ئەگرت. لە شەوێکی مانگەشەوی ئێجگار خامۆشا، کە تەنیایی لە مانگ ڕەنگ پەڕیوتر بوو، حەیرانبێژ لەسەر قەڵای هەولێرەوە بەرامبەر خەرمانەی خۆڵەمێشی مانگ و ڕوو لە باشوور، وردە وردە سەدای ئەکەوتە شەقژن. باڵندەی چریکە بەرەوخوار ئەفڕی و لە گێڕانەوەی چیرۆکەکەیدا، نمە نمە خوێن لە ژێکانی دەنگی ئەتکا و دانە دانە وشەکانی دائەگیرسا و وێنەکان ئەبوون بە شارا بۆ پەپوولە و یادگاریش بە خۆڵەمێش...\n&#39;حەیاوک&#39; ئەیوت:\nلەو خوارە، نزیک بە تەنگەی ئەستووری &#39;سعوود&#39; نزیک هەتاوێکی نەخۆشی ناوچەوان کڵپەدار کە بەردەوام وڕێنەیێک لەناو لمدا بە &#39;با&#39; ئەدا\nلەو خوارە، نزیک قیامەت و نزیکی عەدەم\nهەر بە تەنیشت، مێژوویەکی کەڕ و کوێرەوە\nلەو خوارە، لەوێندەرێ\nکە دەشت و دەر نەزۆکن و سەراب پادشای وڵاتێکە لە تینوویەتی ئەبەدی\nتاک و تەرا باڵنەی وەجاخ کوێر قیڕەقیڕیانە و لێرە و لەوێ، لە هێلانەی خۆڵەمێشا\nهەڵکورمان و بە تەنها هەر ئاسمانی ڕابردوو\nخەونی مردوو\nیادگاریانە\nلەوێندەرێ لە قاقڕێ\nئەمجارەیان، خۆڵ ئەمنووسێتەوە\nچاڵ ئەمخوێنێتەوە. ئەمجارەیان، لەوێندەرێ\nلەو سەحرایانەوە کە هەر زێدی &#39;سەعیر&#39; بوون\nنیشتیمانی مەنجەنیق و مەملەکەتی سوننە و کوللە و زێدی عاگول، زێدی خوێن و کیفی کینەی یەکدانەوەی\nهۆزی غەدری شمشێر و شیر بوون!\nلەو سەحرایانەوە، &#39;با&#39;یێک هەڵئەکا\nبە وژەوژی ئافاتەوە، زەرد، زەرد\nلە لمۆزی\nدوورگەیەکی ئاوساوەوە\nلەو خوارەوە، لوورەیێک دێت\nلوورەیێکی گرێ گرێ\nگڤەگڤی پڕە لە لم\nپڕە لە زام و وەیشوومە و پڕە لە گڕ\nلەو سەحرایانەوە هاوارێ دێ، قەترانییە و سووکەڵەیە و ڕاناوەستی و لە غاردایە و درێژ درێژ ئەبێتەوە\nهەتا ناو کۆستی ئەم بەفرە و هەتا لای من\nهاوارێ لە ئێسک و پروسکەوە، تیژ تیژ\nهاوارێ لە ڕیزەچاڵەوە، قوڵ قوڵ\nئەمجارەیان خۆڵ ئەمنووسێتەوە:\nچ دەفتەرێکی بەرینی هەیە ئەم خواوەنی لمە!\nدەفتەرێ ئەستوورتر لە ناوقەدی دۆزەخ و تۆمارێ پان و پۆڕتر لە زەریای عەرەب و\nحیکایەتێ لە کەنیزەکی ناو &#39;غەنائم&#39; بە ئاپوورەتر و لەشکرێ لە شارەمێروولەی حیجاز زۆرتر\nخۆڵ ئەمنووسێتەوە\nبەو زمانەی کە خودا\nحەشر و نەشری بەنی ئادەمی پێ ئەکا\nبەو زمانەی تۆڵە تیا ئەزێ و بەو زمانەی ئاگر لە پەلکەگیا موتوربە ئەکا و بەو وشانەی لە قافڵەیێکی درێژی حوشتری دووسەنەمی بارکراون و ڕۆژگار کاوێژ ئەکەنەوە و ڕوویانکردۆتە بەردە ڕەشەکەی کەعبە و عەگالی &#39;قەعقاق&#39; جڵەوگیریانە\nلەو خوارە بەردەوام خۆڵ ئەمنووسێتەوە\nهەر وەکوو چۆن تەور دار بنووسێتەوە و هەر وەکوو چۆن، کوللە گوڵەگەنم و تۆڕ ماسی بنووسێتەوە\nلەو خوارە خۆڵ ئەمنووسێتەوە\nمەرگ ڕۆژ کوێرە!\nئەو هەر لە شەوەزەنگا ئەمخوێنێتەوە\nنە چرای ئەوێ و نە مانگەشەو\nچرای ئەو ملمە و مانگەشەوی ئەو مەحاقی سەرم\nئەو بەردەوام بەو دەیجوورە ئەمنووسێتەوە\nنە قاچی حەرفە کوفییەکانی تێکەڵ و پێکەڵ ئەبن و نە هەڵەیێکی نەحوی ئەکات و نە پەنجەی ئەشڵەژێ و نە چاڵەدێڕێ ئەپەڕێنێ و نە خاکەنازێ غەدر بە خەسار ئەدا و نە سڵ لە خودا و نە سڵ لە نەوەد و نۆ ناوەکەی تریشی ئەکاتەوە!\nلەو خوارە خۆڵ و چاڵ و باگژەیێک لە عەدەم ئەمنووسێتەوە و ئەمخوێنێتەوە\nئەو خوارە، مووبەمووی جەستەی منی لەبەرە\nفەنا بوونی منی لە خۆیا دەرخ کردووە\nبڕینەوەی منی لە چنگیا خەتم کردووە\nلە چەقی هەموو بزەیێکی، مناڵە بەدبەختەکەما\nدەرزییەکی داناوە و لە سەرەڕێی هەموو وشەیێکما قەمەیێک و لە ناو نزارەکان و زاوزێ کەژیشمانا گیژەلووکەیەک ژەهر!\nلەو خوارە، تەپ و تۆزێ لە تەندوورەی خۆڵا\nنە هێشتوویەتی ئاو چاوی ببینێ و نە تاقە پەپوولەیێکیش بێ بە عاشق\nتەندوورەی خۆڵ ئەمخوێنێتەوە\nدەنگم تەیرێکە مردوو\nلە هاوارما، هاوار ئەخنکێ و لە بێکەسیما چۆڵەوانی سەرسامە و لە قیژەما خوا لەگەڵ تیلماسکە نوورێکی سپیدا دێتە دەرێ و ئاوێتەی فرمێسکی دایکم و چیام ئەبێ لە قیژەما خوداوەندی &#39;با&#39; ئەشڵەژێ\nلە تەنیاییما تەنیایی زۆرجار ئەنوێ\nبەڵام &#39;ئەعراب&#39;\nوەختێ ئەدوێم\nئەوان و بیابان، نازانن خودا &#39;ئەڵڵا&#39;یە و\nنازانن &#39;ئاو&#39; چییەو؟ &#39;دایە&#39; چییە و بە تەنها فەنابوونی منیان لە خۆیانا خەتم کردووە!\nچەند زەلیلە\nئەم جەستەیە\nچەند تەنیایە\nزریکەم و چەند بێ خەمە بیابان و چەندیش کڵۆڵە غەریبیم!\nخەو نەبوون، کیژۆڵە خەو نەبوون\nئەوە ڕەز بوون و ئەمردن\nئەوە ئاو بوون و ئەمردن\nئەوە بەرد بوون و شل ئەبوون\nئەوە گۆم بوون و ڕەق ئەبوون\nخەو نەبوون کیژۆڵە خەو نەبوون\nئەوە دەستی سەرگوزشتە و\nخەیاڵ نەبوو کیژۆڵەکەم\nئەوە دەستی نیوەی دنیا و\nنیوەی دەوڵەت و قانوون بوو کە ئەهات و\nتۆی ئەخستە زیلێکەوە و\nدوور ئەیبردی\nئەوە نیوەی بلیمەتی و نیوەی عەقڵ و\nنیوەی زانای جیهانێ بوو\nبەیەکەوە لەگەڵ &#39;مونتەسیر بیللادا&#39;\n&#39;با&#39;ی بۆگەنیان بۆ هەڵکردی\nخەو نەبوون کیژۆڵە، خەو نەبوون\nکڵۆ خەڵووزە ساردەکە\nئەوە مەمکێکی دایکت بوو\nتۆپەڵە سوورە گەرمەکە\nئەوە دەماغی باوکت بوو\nخەو نەبوون\nکیژۆڵە خەو نەبوون\nئەوەی کارژۆڵەکەی تۆی خوارد\nئەوەی مراوییەکەی دزیت\nئەوەی مامزەکەی بردی\nئەوەی چیرۆکەکەی کوشتی\nگورگ نەبوو کیژۆڵە گورگ نەبوون\nئەوە حیکایەت نەبوون بۆت بکەم\nشێعر نەبوون بۆت ڕێک بخەم\nئەوە دەوالی مێژوو بوون\nئەوە وەقاس و سەعد بوون\nلای خەلیفەوە هاتبوون!\nخەو نەبوون کیژۆڵە، خەو نەبوون\nوەکوو پرچ و زەردەخەنە و گوارەکانت\nحەقیقەت بوون!\nخەو نەبوون، هەرگیز خەو نەبوون\nئەی بە چاوی خۆت نەتبینی\nگوڵەکان چۆن لە ترسانا ڕایان ئەکرد\nبنچکەکان هەڵ ئەهاتن\nئەی بە چاوی خۆت نەتبینی\nکەروێشک خۆی ئەکرد بە پەیکەر!\nهەتاو خۆی ئەکرد بە سێبەر!\nئەی بە گوێی خۆت گوێت لی نەبوو\nلەو ئێوارە بەسامەدا\nسەگەکەمان کەوتە قەسە و بەڵام مەرد بوو\nوتی چی ئەکەن با بیکەن بەڵام من نابم بە بەعسی\nخەو نەبوو کیژۆڵەکەم، خەو نەبوو\nئەی هەر لەبەر دەمتا نەبوو\nلە دوای لەبەر دەمتا نەبوو\nلە دوای ناشتنی هەڵەبجە\nئەستێرەیێک بە میوانی\nئەستێرەیەکی مرۆڤدۆست\nهاتە هەیوان و قەیرێ لەگەڵمانا گریا و\nئینجا ڕۆیشتەوە بۆ ئاسمان\nخەو نەبوو کیژۆڵەکەم، خەو نەبوون!\n-ئەگەڕێمەوە بیابان\nقافڵەکەیش بە بەتاڵی گەڕایەوە بۆ کوردستان\n&#39;تۆپزاوا&#39; باری هەیە و دیسانەوە چاوەڕوانە\nتۆپزاوا باری هەیە و باری قورسە\nباری ژان و باری قیژە و باری نووزە\nئەو وەختەی ئەبن بە ڕەژوو!\nباری گریان و تەنیایی وەختێ ئەبن بە کۆتەرە و بە سووتماک و وردەشووشە و ئەو دەشت و دەرە پڕ ئەکەن، باری زووخاو وەختێ ئەبێ بە قوڕقوشم و باری زووڕە زووڕی منداڵ، وەختێ سوێیان ئەبێتەوە و ئەوەرێن و ئیتر ئەبن بە خەزان و بە گەڵای دار باری ساڵەکانی عومری پیرێژن و باری کچە عازەبەکان، باری ئەو هەموو جوانییە وەختێ ئەبن بە مرواری و بار ئەکرێن بۆ شێخەکانی ناو خەلیج و بۆ بازاڕی عەرەبستان\nباری حەریری جەستەی کیژ\nبۆ دیوەخان\nباری پەمووی بێوەژنان\nبۆ ڕەشەخەڵک\nباری کەوڵی پیرەمێردان\nبۆ کارگەکانی دەباغی\nلەمسەر خاڵییە قافڵە و لەوسەر پڕە لە ئەستێرە و لە گۆرانی و لە چراکان\nئەی ئادەمییە بەفرینەکان!\nلە کوێوە گەیشتنە ئەم لێواری سەعیرانە! ؟\nچ کاروانسەرایەکی درێژە ئەم دووکەڵی سەفەرانە! ؟\nئەرێ هیچتان لەبیر نەچووە! ؟\nدڵۆپە فرمێسکێ؟\nئاخێکی نێو لۆچی تەمی! ؟\nخۆزگەیەکی سیس! ؟\nباڕژنی ئاسکێ! ؟\nقاسپەی کەوێ! ؟\nئەرێ هیچتان لەبیر نەچووە! ؟\nپەلەتان بوو. ئەو دەمەی خەوتان بەجێهێشت!\nپەلەتان بوو، پێتان نەکرا\nنە سڵاوێ لە درەختێ\nنە ئاوڕدانەوە لە نووزەی ڕەزێ\nپەلەبوون و بێ پریاسکەی ماڵ ئاوایی\nبە بێ ورتە. بێ چرپەیەک\nپەلەبوون و هیچتان نەبرد\nلەگەڵ خۆتان:\nنە کۆڵەپشتێ\nنە بوغچەیێک\nنە جانتایێک\nنە مشتێ مێوژ و نە باسوقێ و نە چەند بەڕوویەک و نە چەند کەشکێ و نە تۆزێ گەزۆ و نە هەندێ ڕەشکە و هیچتان نەبرد. نە نانی ساجێ و نە مەمکەمژەی ئەو ساوایە و نە بووکەشووشەکەی باوەشی و نە حەت حەتۆکە و نە تارای بووکێ و نە ئاوێنەیێک و نە گۆچانەکەی باپیرێ و نە دەرمانی سک ئێشەکەی &#39;پوورە ئەجێ؟ &#39;\nئەی باشە چیتان هێناوە بۆ سەفەرێ! ؟\nبە تەنها پێستی لەش و پرچ و قژ و جلکەشڕێ! ؟\nئاخر ناکرێ هەر وا بە دەستی بەتاڵ\nبچنە حزووری یەزدانێ لەوێ\nئەی چپکەگوڵێ بۆ بارەگای پەروەردگار!\nئەی بارانی هەورێ بۆ پێغەمبەری بیابان!\nئەی لە زنویرەوە تاشەبەفرێ بۆ خەڵیفە و بۆ حەزرەتی والیش هەندێ ڕێواسی کەلیخان!\nپەلەتان بوو\nنە &#39;با&#39; لە سەرتان ڕاوەستا و نە چریکەی زیل و نە جاڕنامەی مافی مرۆڤ و نە کۆنگرەی موسڵمانان! ؟\nئەی ئادەمییە بەفرینەکان!\nلە کوێوە گەیشتنە ڕۆژی حەشر و بەردەمی قاپی قیامەتێ!\nلە کوێوە گەیشتنە ئەم دەشتی عەدەمە و بە کام پڵنگی باڵدار و بە سواری باڵی کام\nفریشتە و پەری، گەیشتنە حەوت تەبەقەی ئاسمان و بەردەم عەرشەکەی خودا و چوونە سەرێ\nعەشاماتێ عەشاماتێ\nلە عەبدی یەزدان و لە ئۆمەتی جنۆکە و خێڵی گومڕاه و خەڵکی کافرستانێ\nعەشاماتێ عەشاماتێ\nقافڵەیێک لە جارییە و لە سەبایای پاکیزەکانی چیا و بەفرێ\nئاپوورەیێک لە گوناهەکانی هەژاری و\nعەشاماتێ عەشاماتێ\nلە ئەهلی دۆزەخ و لە ڕەگەزی گەڕوگولی ناو مەجووسێ!\nچەند زەلیلە ئەم هەقەی من\nچەند گوناهە بێ گوناهیم\nچەند ڕسوایە زمانی شاخ\nچەندە تەباین من و مەرگ و کە شەو داهات\nسەگەلی ڕەش یەک لەدوای یەک چۆن ئەمانخوات!\nئای کە تەنیام\nچەندە تەنیام\nچەندە چەندە چەندە لەم وەختەدا\nلە تۆ تەنهاتر خودایە\nلە تۆ بێکەستر خودایە\nتەنها کوردە!\n-پاکیزەکان\nمانگەشەوە خۆڵاوییەکان\nهەر شەوەکی لە نێوانی\nزرێپۆش و بەنگەڵەدا\nلە بەر شەوقی گڵۆپی تیژی زیلەکان\nڕیز کران و لە نێرینەکان دابڕان\nلە یەکتر جوێکرانەوە\nگوڵەکانیش بۆ چەند جارێ تڵژێن کران!\nگوڵەکان ئاویان نەخواردبۆوە\nلارەمل\nوەک هێرۆی ملشکاوی بەردەم ڕەشەبا\nلە ناو چڕە تەمێکی خۆڵەمێشی &#39;تۆپزاوا&#39; ئەگریان و هەڵئەقرچان\nئەپاڕانەوە لە خودا ئەڵاڵانەوە و خوازیار بوون\nقودرەتەکەی &#39;کون فەیەکوون&#39; پیادە بکا و ئەرز کون کا و قووتیان بدا\nپاکیزەکان بینی ئاو نەبوون ئەلەرزین\nبەفر نەبوون ئەتوانەوە\nئاگر نەبوون ئەسووتان و پاییز نەبوون ئەوەرین و شووشە نەبوون هەر ئەشکان و پاکیزەکان چاوێکیان هەر لە ڕێی خودا و گەیشتنی قودرەتی بوو\nچاوەکەی تریان هەر لەسەر\nلەش و لاری بێ پەرژین و جەستەی بێکەسی خۆیان بوو\nپاکیزەکان لەو ساتەدا\nلە دار هەناری مەلوول و لە ڕیشۆڵەی ناو تۆڕ ئەچوون\nلەو ساتەدا هیچ شتێکی سپی و بێگەرد لەوێ نەبوو:\nنەیەک دڵۆپ لە نووری خوا و نە تیلماسکێ لە ڕۆحی کەسکی باران و نە یەک شنەشنی هەق و نە یەک پرژە پرژی شێعر و نە یەک لەرەلەری هەست و نە کەوچکێک لە بەزەیی و نە یەک قولانج لێبوردن و نە یەک پیاڵە قسەی شیرین!\nلەو ساتەدا ئەوەی لەوێ بوو هەر ترس و تەم و دەشتی خۆڵەمێش و حەربەی زمانی عەڕەبی و ڕیزەبەرمیلی پڕکراو لە جۆرەکانی مردن و ئەوەی لەوێ بوو هەر غەدری نەوتاوی بوو\nئەوەی لەوێ بوو بە تەنها تەختەسڕی سڕینەوەی دەم و چاوم و سڕینەوەی شاخ و داخ و سڕینەوەی دەنگ و ڕەنگم و ئەوەی لەوێ بوو درێژەی گێڕانەوەی هەمان هەمان هەمان\nقیژە و زریکەی خوێناوی سەبایەکانی ناو دەنگی &#39;تەبەری&#39; بوو!\nمریەمەکان بە تەنها شەرمیان لە جەستەی بێکەسی خۆیان ئەکرد\nلە دڵەوە بانگی مردنیان ئەکرد: فریایان کەوێ\nبەڵام مردن خۆی نەئەهات!\nڕاوچییەکان لە سەروملەوە تا ناوقەد\nبەرازی شفرەدار بوون و نیوەکەی تریشیان ئادەمی بون\nئەمن دەمگۆت\nخەوێکم دیتیە سۆر سۆر\nلەو خەوەیدا\nشەنگەبێری کارمامزێ بەژن عەرعەری\nلە دوورەوە ڕا، لە سەحرای غەریبیەوە ڕا\nهاتبوونەوە مارێ!\nیەکەک ببووە ڕەشە ڕێحانێ و\nئەوی دی ببووە گوڕی دار قەزوانێ و\nیەکەکی تریان بوو بە زنەئاوی بن شاخان\nوەیلێ\nوەیلێ\nوەیلێ\nئەمن دەمگۆت لەو خەوەیدا\nئەرێ کیژان! لۆ سەفەرتان\nهێند تولانیدا و لە کێندەرێ بوون، بابان وێران!\nچ بوو! ؟ چتان دی! ؟ چتان کرد! ؟\nئەرێ کیژان\nلەوێندەرێ، لە قیامەتێ\nعاشقان چ دەکەن! ؟\nئەوانیش دەچنە بەهەشتێ! ؟\nخۆ لەوێندەریش نارەنار ناکەن\nلە دەس غەدر و غەدارێ\nئەمن دەمگۆت لەو خەوەیدا\nخودایە!\nئەوی خەوی ڕاستبێ و\nکیژان هاتبنەوە مارێ!\nوەیلێ\nوەیلێ\nوەیلێ!\nوای لە کیژانێ، وای لە حەیرانێ\nوای لە ئافاتی دەور و زەمانێ\nوای لە غوربەتی نێو بیابانێ\nوای لە شەوانێ کە مانگ تیا ئەمرێ و\nبەفری کێوانیش چ پێنازانێ!\nوای لە مریەمێ\nوای لە پاکیزێ\nوای لە سووتانی ڕۆحی ئازیزێ\nوەیلێ\nوەیلێ\nوەیلێ\nوەیل!\n\n\nفەرهەنگۆک:\nگڕەژۆ: گەڵاڕێزان\nگڕاگڕ: کڵپە و بڵێسە\nگژگژە: پووش و پەڵاشی با بردوو\nچکچکە: دەنگی دڵۆپەکردن\nگاپێڵ: گەوەی پێچی شاخ\nگراداڤ: ئاوی بەخوڕ کە خول ئەخوا\nگارۆ: هێلانەی مەل لە کونی دارا\nتوتاک: جۆرە کۆترێکە وەکوو قومری\nپژاڵ: لکی هەرەباریکی دار\nمەراڵ: ئاسک، مامز\nپاسفندە: گەندەڵ، ڕزیو\nدەوال: دزی شەو\nترووم: نەژاد، ڕەگەز\nگرمژن: دەنگی ڕووخانی گەورە\nئەسیار: ئێشکگری کاروان\nزیگار: شەونشین\nگچ گچە: لەرزینی دار\nزاخان: ڕێی بەردەڵان\nتاپاز: زەبەلاح، هێزدار\nپرووکە: دەنگی وردی بەفربارین\nتڵژین: هەڵبژاردەی هەرەباش\nبندین: تەختایی بنی ڕووبار\nبن بیڤ: ژێر زەوی"}]