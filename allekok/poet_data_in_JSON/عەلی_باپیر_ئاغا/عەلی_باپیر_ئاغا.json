[{"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "ئازیز نەمزانی وەفا لات قاتە", "poem_description": "", "poem_text": "ئازیز نەمزانی وەفا لات قاتە\nهەر جەور و جەفا و دەردم خەڵاتە\n\n\nبێ مروەتیی تۆ لە حەد بە دەرە\nنسیبی دڵم زامی خەتەرە\n\n\nخۆ من سەرم کرد بە سەرگەردی ڕێت\nدڵم کرد بە فەرش، خاکی بەری پێت\n\n\nبە شەو پاسەوان کۆڵانەکەت بووم\nبە ڕۆژ خادمی دەرگانەکەت بووم\n\n\nهەر ئەمرێکت کرد وتم بە سەر چاو\nزوو بە جێم هێنا تەکمیل و تەواو\n\n\nئەمرت لە لای من واجب و فەرزە\nمن بەم ئەحواڵە ئەتۆ بەم تەرزە\n\n\nشەرت بێ دڵەکەم بسێنمەوە لێت\nبێ وەفا ئیتر قەت مەیل نەدەم پێت"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "ئیمڕۆ پێی وتم لاوێک مامۆستا", "poem_description": "", "poem_text": "ئیمڕۆ پێی وتم لاوێک مامۆستا\nپێویستە عەسا هەڵگری ئێستا\n\n\nچونکە تۆ چاوت کزبووە و پیری\nبێ هێز و توانای یەکجاری زویری\n\n\nئەترسم بە بێ عەسا بکەوی\nخۆ گەڕۆکیشیت هەرگیز ناسرەوی\n\n\nجوابم دایەوە وتم ڕۆڵە گیان\nسەروی باڵاکەت عەسامە قربان\n\n\nتاکوو باڵای تۆ عەسابێ بۆ من\nمن ترسم نییە گیانە لە کەوتن"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "ئەزانی ئایا بۆ چییە ئینسان", "poem_description": "", "poem_text": "ئەزانی ئایا بۆ چییە ئینسان، \nکە دروست ئەکا کۆشک و خانووی جوان\n\n\nئەکا تەلار و هەیوانی ڕەنگین\nئەنێژێ گوڵ و ڕێحانە و نەسرین\n\n\nئەڕوێنێ داری چنار و عەرعەر\nلەناو باخ لەگەڵ سەرو و سنەوبەر\n\n\nبۆ ئەوە چاکە بە دڵی بێ خەم\nلەو جێگایەدا یاران بکا جەم\n\n\nخۆش ڕاببوێرن تا ببن دڵشاد\nخەم و پەژارەی دنیا دەن بە باد\n\n\nئەگینا کەسێ فام و هۆشی بێ\nدڵی خاوێنی پڕ لە جۆشی بێ\n\n\nچۆن لە خاک دروست ئەکا مەنزڵی\nمەنزڵێکی وا لە ئاو و گڵی\n\n\nکۆ ئەکاتەوە سامانی دنیا\nئەیخاتە ژێر خاک تێری لێ ناخوا\n\n\nسبەینێ کە مرد لە دوای جێ مێنێ\nخەزنەکەی مێراتگر دەری بێنێ"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "ئەمساڵ لە پڕ هات ڕەشەبای خەزان", "poem_description": "شینی شێخ مەحموودی حەفید", "poem_text": "ئەمساڵ لە پڕ هات ڕەشەبای خەزان\nلە بەدبەختیی من\n\n\nهەڵیکەند ڕیشە گوڵی کوردستان\nلە بێخ و لە بن\n\n***\n\nکام گوڵ ئەو گوڵەی ئەحمەدی کاکی\nقوتبی ڕەببانی\n\n\nناشتی و ئاوی دا بە دەستی پاکی\nبۆ کامەرانی\n\n***\n\nسەربەست بوو دلێر ڕەشید و لاوچاک\nواریع و بە دین\n\n\nشێخ مەحموود یەعنی حەفید زادەی پاک\nئەولادی حسین\n\n***\n\nمەشهووری عالەم خۆش خولق و خۆش ڕوو\nبێ کیبر و عینوان\n\n\nبە جۆرێ هەڵکەوت مانەندی نەبوو\nلەسەر ڕووی جیهان\n\n***\n\nسوپا شکێن بوو خاوەنی حەشەم\nئازا و قارەمان\n\n\nلە ڕۆژی جەژنا مانەندی ڕۆستەم\nلە جەرگەی مەیدان\n\n***\n\nیا شێخ کۆچت کرد ئەمما وەکوو تۆ\nمەردی هونەروەر\n\n\nکوانێ کە بێت و بڵێ من ئەمڕۆ\nئازام و سەروەر\n\n***\n\nداخت بە جەرگی هەموو کوردا نا\nکاتێ کۆچت کرد\n\n\nشین و واوەیلا بە جارێ هەڵسا\nلە ناو گەلی کورد\n\n***\n\nیا شێخ تەشریفت برد تۆ بۆ جەننەت\nبە شادمانی\n\n\nئێمە ماینەوە بۆ دەرد و مەینەت\nلە دونیای فانی\n\n***\n\nتەئریخی ساڵی وەفاتت لە دڵ\nکە پرسیم من زوو\n\n\nوتی: بنووسە ئەی پیری عاقڵ\nغەرقی ڕەحمەت بوو"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "کەر", "poem_description": "", "poem_text": "ئەگەر قەرازەی لە زێر بکەی کەر\nئاوی بدەیتێ لە چەشمەی کەوسەر\n\n\nئالیکی بدەی لە گەنمی ئیرەم\nئاخوڕی بەستی لە خاکی حەرەم\n\n\nبیگەیەنیتە سەر ئەوجی فەلەک\nڕەنەکی بکەی بە باڵی مەلەک\n\n\nلە ملی بکەیت تەوقی زیو و زەڕ\nهەتا قیامەت هەر کەرە و هەر کەر\n\n\nبە خۆت نازانی جووتە ئەدا لێت\nلە پڕ ئەشکێنێ ڕۆژێک سەر و گوێت"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "بازرگان و تووتی", "poem_description": "", "poem_text": "ئەڵێن تاجرێ بووە لە ئێران\nبۆ کڕینی ماڵ ئەچووە هیندستان\n\n\nپێش ڕۆیین پرسی لە ماڵ و مناڵ\nچیتان بۆ بێنم لە دیاری و کوتاڵ\n\n\nهەریەک شتێکی داوا کرد ئەوسا\nتووتییەکی بوو لە ناو قەفەسا\n\n\nپێی وت کە چوویتە خاکی هیندستان\nتووتی ئەبینی لەسەر درەختان\n\n\nبڵێ تووتی من وا لە ناو قەفەس\nلە دووری ئێوە بووە بە قەقنەس\n\n\nتاجر کە چووە خاکی هیندستان\nقسەی تووتییەکەی وت بە تووتییەکان\n\n\nلە پڕ تووتییەک کەوتە خوارەوە\nگیانی دەرچوو زوو بە پەژارەوە\n\n\nتاجر وتی ئەم تووتییە هەژارە\nخزمی تووتییەکەی منە وا دیارە\n\n\nلە دەردی دووری ئەو وا دەست و برد\nکەوتە خوارەوە گیانی تەسلیم کرد\n\n\nبۆ وڵاتی خۆی کە گەڕایەوە\nقسەی بۆ تووتی زوو گێڕایەوە\n\n\nتووتییەکەی ئەویش کەوت و لە پڕا\nبە لنگەفرتێ گیانی لێ بڕا\n\n\nمناڵان دەستیان بۆ کرد بە گریان\nلە پاش شیوەن و زاریی فراوان\n\n\nلاقێکیان گرت و خستیانە کۆڵان\nزیندوو بووەوە فڕی بۆ سەربان\n\n\nوتی بە تاجر ئاغا بە دووعا\nماڵت ئاوابێ هەر خۆش بیت یاخوا\n\n\nئەو تووتییەی وا لە هیندستان مرد\nنەمردووە بۆ من ڕاسپێری وا کرد\n\n\nیەعنی تا نەمری هەر ئەسیر ئەبی\nلە ناو قەفەسدا دیل وزویر ئەبی\n\n\nئەگەر تۆ پیاویت زوو خۆت بمرێنە\nلە کۆت و زنجیر پێت دەر بهێنە\n\n\nکاتێ ئەمەی وت دای لە شەقەی باڵ\nلە بەر چاو ون بوو وەکوو بای شەماڵ"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "ئەی دڵەی بۆ خەم خوڵقاو", "poem_description": "", "poem_text": "ئەی دڵەی بۆ خەم خوڵقاو\nئەی بێ هێز و تین و تاو\n\n\nئەی دڵەی لێم تەوەللا\nدووچاری دەرد و بەڵا\n\n\nچەند تکام کرد لێت ئەی دڵ\nوتم بەس بمکە خەجڵ\n\n\nمەکەوە شوێن نازداران\nهەر وەکوو جاری جاران\n\n\nبا نەکەویتە ناو بەند\nمەبە یەخسیری کەمەند\n\n\nلە کەمەندی پەرچەما..\nلە ناو پەرچەمی خەما\n\n\nئەم جارە زۆر موشکیلە\nڕزگارت بێ ئەی دڵە\n\n\nبێ گوێ بە قسەت نەکردم\nهەتاکوو ئابڕووت بردم\n\n\nڕۆیشتیت بە تەپاوتل\nتاکوو دلبەری دەم گوڵ\n\n\nدیل و یەخسیری کردی\nبەندی زنجیری کردی\n\n\nکە وا بوو تو خوا ئەی دڵ\nبڵێ بە یاری دەم گوڵ\n\n\nمنی کەساس و هەژار\nبە بێ دڵ ناگرم قەرار\n\n\nئەگەر ڕوخسەت ئەدا پێم\nبە شوێنیا منیش با بێم\n\n\nبۆ بەردەبازی سەر ڕێ\nخۆم دابنێم لەژێر پێ"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "ئەی مانگ لە لای خۆت تاکی جوانی", "poem_description": "", "poem_text": "ئەی مانگ لە لای خۆت تاکی جوانی\nوا دەماغ بەرزی و لەسەر ئاسمانی\n\n\nگەشت و گێل ئەکەی بە دڵی بێ خەم\nشەوق ئەدەیتە سەر ڕووی هەموو عالەم\n\n\nبە شۆخی و جوانیت بۆچ مەغرووری تۆ؟ \nخۆ نیتە باڵا و برژانگ و برۆ\n\n\nزەردە خەنە و ناز عیشوە و پێکەنین\nقسەی ڕەنگین و گفتوگۆی شیرین\n\n\nدیدەی وەک نێرگز زوڵفی وەک شەوبۆ\nئەی مانگ ئەمانەت لە کوێ هەیە تۆ؟ \n\n\nخۆزگە تۆ مانگی منت بدیایە\nتاکوو خۆت لە بەر چاو بکەوەتایە"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "ئەزانی بۆچ فەلەک گەردوش بە کامی ئەهلی دڵ ناکا", "poem_description": "", "poem_text": "ئەزانی بۆچ فەلەک گەردوش بە کامی ئەهلی دڵ ناکا\nبەبێ ئەمر و مەرامی پیاوی دوون قەت گەرد و خۆڵ ناکا\n\n\nشتی خۆماڵی بێ قەدرە گەر ڕاستت ئەوێ بەخوا\nهەزار «قۆڵۆنیا» لام قیمەتی دەنکێ سمڵ ناکا\n\n\nدڕک خۆ پاسەوان و هاودەمە دائیم لەدەوری گوڵ\nسەرم سوڕماوە بۆ بولبول پەرەستش بۆ چقڵ ناکا؟ \n\n\nغەزالەی دەشتی چین وەحشن لەگەڵ کەس ناگرن ئولفەت\nفیدای کار ئاسکەکەی سەحرای هەڵەبجە ی من کە سڵ ناکا\n\n\nئەزانی ڕۆژی عاشق ڕەش ئەبێ وەک بەختی بەرگەشتەی\nنیگاری دیدە کاڵم بۆیە چاوی فێری کل ناکا\n\n\nئەوا جەژنە هەموو کەس دەس لە مل یارن بە دڵشادی\nبە تەنها یارەکەی بێ ڕەحمەکەم دەستم لە مل ناکا\n\n\nبە لوقمان و ئەرەستۆناکرێ چارەی هەتا مردن\nبە غەیرەز ماچی لێوت کەس عیلاجی دەردی دڵ ناکا\n\n\nڕەقیب وەک سپڵی لاورگە بەخەنجەر بیکوژن ئامان\nبە غەیری زەربی خەنجەر هیچ شتێ چارەی سپڵ ناکا\n\n\nنەوەک بەربێ لە داوی پەرچەمی لوولی دڵی عاشق\nکەمالی بۆیە یارم پەرچەمی خۆی خاو و شل ناکا"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "ئەم دڵەم کاتێ زەمانی نەوجەوانی یاد ئەکا", "poem_description": "", "poem_text": "ئەم دڵەم کاتێ زەمانی نەوجەوانی یاد ئەکا\nمیسلی نەی کون کون ئەبێ هەر ناڵە و فەریاد ئەکا\n\n\nوا خەتی موشکین لە ڕووی هات دڵبەرم خاکم بە سەر\nجا نیزامی موڵکی حوسن و ئانی ئەو بەر باد ئەکا\n\n\nڕێ مەدەن زاهید کە بێتە مەجلیسی مەستانەوە\nهەر بە تەسبێحی خەریکە پێکی مەی تەعداد ئەکا\n\n\nتا ئەبەد مەمنوونی پیاوی بێ ئەدەب بم هەقمە من\nچونکە ڕەفتاری بەدی بۆ چاکە من ئیرشاد ئەکا\n\n\nبۆ تەماع گەر خزمەتی زاڵم بکەم بێ مروەتم\nعالەم ئەیزانێ کە هەر سەگ خزمەتی سەییاد ئەکا\n\n\nگەر لە خۆشیانا پەڕوپۆ دەر بکەم هەقمە ئەمن\nفەقر و فاقە ئێستە دائیم لێم موبارەکباد ئەکا\n\n\nخوێن لە جەرگی دێ وەکوو فوارە کەمالی هەر گەهێ\nمەجلیسی عیلم و قسەی شیرینی مەحوی یاد ئەکا\n\n\nتیری برژانگی کە هێرش دێنێ بۆ سەر دڵ ئەڵێی\nلەشکەری هیندە خەیاڵی گرتنی بەغداد ئەکا\n\n\nڕێی قیامەت دوور و بێ پایانە توێشووی لازمە\nپیاوی عاقڵ بۆیە مەیلی جەمعی توێشوو زاد ئەکا"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "ئەم دەم و لێوەی لە باخا دی کە گوڵ باوی نەما", "poem_description": "", "poem_text": "ئەم دەم و لێوەی لە باخا دی کە گوڵ باوی نەما\nبولبولیش هەر ئەو دەمە کەوتە هەوا و ڕەقس و سەما\n\n\nزوو لە دین لایدا بەجارێ سۆفی بوو بە ڕۆژپەرەست\nڕۆژی لاجانگی کە دی ئەمشەو لە پێچی پەرچەما\n\n\nبێرە سەر چاوم سەفاگاهێکی خۆشە گیانەکەم\nچی ئەکەی هەروای لە ناو کڵپە و بڵێسەی سینەما\n\n\nوانەزانی من نەفامم پاسەوانی دەرکەکەت\nتا ئەبەد ناگۆڕمەوە قوربان لەگەڵ تەختی جەما\n\n\nنایخەمە سەر کاغەز ئەسڵا تاکوو ماوم چاوەکەم\nناوی تۆ دەوران نەکا با قەت لە دەم نامەحرەما\n\n\nبەرگی شاییم ویست لە چەرخی ئاسمان فەرمووی مەگەر\nشێتی تۆ نازانی من خۆم وام لە بەرگی ماتەما! \n\n\nحاڵی شێواوی کەمالی باش ئەزانێ دلبەرم\nگەر لە پەروانە بفکرێ شەو لە ئاقاری شەما"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "ئەمە گیانی منە ئەی خاکی ئێمە وا لە باوەشتا", "poem_description": "", "poem_text": "ئەمە گیانی منە ئەی خاکی ئێمە وا لە باوەشتا\nدەخیلم زویر نەبێ توخوا لە ناو سینەی تەڕ و ڕەشتا\n\n\nببارێنێ خوا بارانی ڕەحمەت تا ئەبەد بەهجەت\nبە جەستەی پاک و خاوێن و بە سەرتاپای سەر و لەشتا\n\n\nمەبە عاجز هەموومان دوا بە دوای تۆ دێینە لات ڕۆژێ\nفەرامۆشمان مەکە گیانە لە قەلبی ساف و بێ غەشتا\n\n\nگوتی پێم دڵ کەمالی ساڵی کۆچی بێژە وا بەهجەت\nلە ناو قەسری ئیرەمدایە بە دائیم وا لە گوڵگەشتا"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "ئەگەر تەشریف بهێنێت نایەڵم پێ بنێیت بە سەر خاکا", "poem_description": "", "poem_text": "ئەگەر تەشریف بهێنێت نایەڵم پێ بنێیت بە سەر خاکا\nگوڵ و ڕێحانە و نێرگس ئەنێژم من لەسەر ڕێتا\n\n\nلەبەر پێی پادشادا مەڕ سەڕ ئەبڕن خەڵکی بۆ حورمەت\nئەگەر ڕەحمت ببێ و بێیت خۆم سەر ئەبڕم من لە بەر پێتا\n\n\nبڵێ بەو باغەوانە کافرە با ڕێم بداساتێ\nبگێڕم دەست لە باخی پرتەقاڵ و سێو و هەرمێتا\n\n\nئەگەر چی پیرم ئەمما ئەبمەوە لاوێکی تازە و جوان\nلە باخەڵتا شەوێ گەر بمخەوێنیت تۆ لە ناو جێتا"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "ئەگەر غەم بێت بە جارێ هۆش و فامم یەک کەڕەت لابا", "poem_description": "", "poem_text": "ئەگەر غەم بێت بە جارێ هۆش و فامم یەک کەڕەت لابا\nبەچاوی تۆ قەسەم مەیلت لە دڵما زەڕڕە لانابا\n\n\nلە مەستان هەقیەتی تانە بدات سۆفی کە نەیدیوە\nشوعاعی عەکسی ڕووی دلبەر لە پێکی بادەیی نابا\n\n\nڕەواجی میسکی چین یەکجاری ئەشکێ کەم ئەبێ نرخی\nئەگەر بۆنی لە چین و پەرچەمی ئەو شۆخە بیبا با\n\n\nلە قیبلە ڕووی بە جارێ وەرگەڕان بێ ئیختیار ئەمڕۆ\nکە زاهید ڕووی نیگاری نازەنینی دی لە میحرابا\n\n\nبە جارێ ڕۆژی ڕووناکم لە بەر چاو بوو بە شەو ئەمڕۆ\nکە دەستی ئەو نیگارەم دی لە دەس بەدکاری سەگ بابا"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "باکم نییە ئەم چەرخە بڕوخێ کە بەسەرما", "poem_description": "", "poem_text": "باکم نییە ئەم چەرخە بڕوخێ کە بەسەرما\nدنیا هەموو بێ بایەخ وقەدرە لە نەزەرما\n\n\nهیوای نییە هەرگیز نە بە دنیا و نە بە عوقبا\nکەی عاشقی شەیدا بە تەمای سوود و زەرەر ما؟ \n\n\nتۆ ڕۆحمی بۆیە کە ئەڕۆی دەسبەجێ ئەمرم\nگەر بێیتەوە ڕۆح دێتەوە دووبارە بە بەرما\n\n\nدائیم لە سەری ڕێگەکەتا کەوتووم ئێستا\nبەم هۆیە کە ڕەحمەت بێ بنێی پێیە بە سەرما\n\n\nجەرگ و دڵی خۆم کردووە بە شاباشی بەری پێت\nبۆ وەی کە فیدای تۆ ببێ هەر نووری بەسەر ما\n\n\nتۆی مایەی ئیلهامی قەسیدە و غەزەلی من\nبێ تۆ نە قەسیدە نە غەزەل ما نە هونەر ما"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "بە جەورت ڕازیە هەرگیز هەوای لوتف و کەرەم ناکا", "poem_description": "", "poem_text": "بە جەورت ڕازیە هەرگیز هەوای لوتف و کەرەم ناکا\nدڵم گیانە بە خەم هۆگر بووە ئۆخەی لە خەم ناکا\n\n\nئەگەر دەستی کەوێ دانیشتنی بەر دەرکەکت عاشق\nلە حەشریشدا موحەققەق مەیلی فیردەوس و ئیرەم ناکا\n\n\nئەزانێ جێنشین و واریسی مەجنونی دێوانەم\nغەزالەی دەشتی چین بۆیە لە من ئێستاکە ڕەم ناکا\n\n\nبە خوێنی ئاڵەوە عاشق هەتا سەربەرزی مەحشەر بێ\nنیگارم بۆ برینی تیری، قەت مەڵحەم کەرەم ناکا\n\n\nلە دڵما هێندە جێگیرە ئەمین بە گیانی شیرینم\nلە قەبریشا کە مردم مەیلی تۆ یەک زەڕڕە کەم ناکا\n\n\nفیدای ئەو عاشقە ڕەندەم لە سایەی لێوی ساقی و جام\nوەها مووستەغنی و مەغروورە یادی جامی جەم ناکا\n\n\nلەهەرلا تێئەفکری نووری زاتی حەق نمایانە\nقەلەندەر بۆیە ئەسڵا فەرقی بتخانە و حەرەم ناکا\n\n\nقەلەندەر مەشرەبە حاڵی بووە ئەبڕێتەوە دونیا\nکەمالی هەقیەتی گەر ئارەزووی جاه و حەشەم ناکا"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "بە نیشتەر هەڵدڕی دڵ گەر هەمیشە یادی تۆ ناکا", "poem_description": "", "poem_text": "بە نیشتەر هەڵدڕی دڵ گەر هەمیشە یادی تۆ ناکا\nوەکوو تووتی بەرامبەر ئاوێنەی ڕووت گفتوگۆ ناکا\n\n\nبە ساردی مەیلی دولبەر یەک کەڕەت سووتا ڕەگ و ڕیشەی\nنەمامی ئارەزووی عاشق هەتا مردن چرۆ ناکا\n\n\nئەوەندە نەگبەتم گەر بێ و بگاتە دامەنی دەستم\nوەکوو فێ دار ئەبێ ئیفلیج و لەرزەی دێتێ گۆ ناکا\n\n\nئەوەی نەشئەی لە بۆنی زولفی تۆ وەرگرتبێ گیانە\nئیتر شەوبۆ و وەنەوشە و سونبول و ڕێحانە بۆ ناکا\n\n\nبە ڕاستی واریعە زاهید هەتا حەز کەی تەماشا کە\nبەڵام وەختێ کە بێتە باسی پارە پف لە دۆ ناکا\n\n\nئەوەندە شێتە سۆفی ڕوو ئەکاتە تاقی خشت و گڵ\nکەچی وەک من کەمالی ڕوو لە میحرابی برۆ ناکا"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "بە یادی چاوی مەستی تۆ ئەنۆشم بادەیی سەهبا", "poem_description": "پێنج خشتەکی لەسەر شیعرێکی «سالم» و غەزەلێکی حافزی شیرازی<br>نووسین: بینایی دیدە", "poem_text": "بە یادی چاوی مەستی تۆ ئەنۆشم بادەیی سەهبا\nلە شەوقی گەردەنی تۆیە کە ئەگرم گەردنی مینا\nئەبێ نەیبێ غەمی دنیا و عوقبا عاشقی شەیدا\n(بەدەل کەین با بە نەشئەی مەی خوماری میحنەتی دونیا)\n(الا يا ايها الساقی ادر کاسا وناولها)\n\nبناغەی ئەم جیهانە ئەی برایینە لەسەر بایە\nژیان ڕاستت ئەوێ دەردی سەر و ئەندووهی سەودایە\nنەکەی تەفرە بخۆی بەم پیرە زاڵەی ناوی دنیایە\n(مەحەللی ڕیحلەتە دونیا برا ئیمرووز و فەردایە)\n(جرس فریاد میدارد که بربندید محملها)\n\nوەکو هەندێ بە شمشێری برۆی دلبەر بریندارنین\nبە دەردی عەشقەوە دڵ پڕ لە دەرد و ئێش و ئازارنین\nلە ناو گێژاوی دەریای عەشقدا وەک من گرفتارنین\n(لە بیمی مەوجی دەریای ئەهلی دڵ زاهید خەبەردارنین)\n(کجا دانند حال ما سبکباران ساحلها)\n\nلە نەشئەی چاوی مەستی دلبەری بەینێکە سەرخۆشم\nجگەر پێکراوی تیری غەمزە دڵ زاماری ئەبرۆشم\nبە ماچێکی دەمی ئەو نازەنینە گیانم ئەفرۆشم\n(قسەی من شۆرەتی شارە و تەماتە تازە بیپۆشم)\n(نهان کی ماند آن رازی کزو سازند محفلها)\n\nدەخیلت بم قسەی پیرانی دنیادیدە مەشکێنە\nبە تۆ هەرچێ بڵێ گیانە بەڕێ و جێ و سەر و شوێنە\nکە چونکە شارەزایە تۆ دڵی هەرگیز مەڕەنجێنە\n(تو خوا هەرچی ئەڵێ ناسیح لە نێک و بەد بەجێی بێنە)\n(که سالک بی خبر نبود ز راه ورسم منزلها)\n\nکە هەڵدێنێ بەناز ئەو شۆخە چاوی چەشنی شاهینی\nئیتر عاشق ئەبەد نامێنێ سەبر و تاقەت و ژینی\nئەکا مردوو بە خەندە زیندوو لێوی موعجیزئایینی\n(کە بادی سوبحدەم ئاڵۆز ئەکا زولفانی چین چینی)\n(ز تاب جعد مشکینش چه خون افتاد در دلها)\n\nلە ڕێی عەشقا هەزاران پادشا و سوڵتان و سەرداران\nهەموو عەوداڵ و ڕیسوابوون لە دەشت و کووچەیی شاران\nئەمان خۆتان بپارێزن لە فیتنەی دیدەخوماران\n(مەحەببەت زۆر بە ئاشووبە بە سەهلی تێ مەگەن یاران)\n(که عشق آسان نمود اول ولی افتاد مشکلها)\n\n(کەمالی) بەم قسانە خەڵک ئەکەن هەرچەندە گاڵتە و گەب\nقوبووڵی کا ئەگەر دڵداری دڵ ئازاری شیرین لەب\nبە پاسی دەرکەکەی ڕازیم لە باتی ڕوتبە و مەنسەب\n(ویساڵی دلبەرە -سالم- موقەددەم تر لە هەر مەتڵەب)\n(متى ما تلق من تهوى دع الدنيا و اهملها)\n\n\nبەدەل کەین با بە نەشئەی مەی خوماری میحنەتی دونیا\nالا یا ایها الساقی ادر کاساً و ناولها\n\nمەحەببەت زۆر بە ئاشووبە بە سەهلی تێ مەگەن یاران\nکه عشق ئاسان نمود اول ولی افتاد مشکل‌ها\n\nکە بادی سوبحدەم ئەفشان ئەکا گێسوویی پڕ چینی\nز تاب جعد مشکینش چه خون افتاد در دل‌ها\n\nدڵا هەرچی بڵێ ناسیح لە نیک و بەد بەجێی بێنە\nکه سالک بی‌خبر نبود ز راه و رسم منزل‌ها\n\nمەحەللی ڕیحلەتە دونیا ڕەفیق ئیمرووز و فەردایە\nجرس فریاد میدارد که بربندید محملها\n\nلە بیمی مەوجی دەریای ئەهلی دڵ زاهید خەبەردار نین\nکجا دانند حال ما سبکباران ساحل‌ها\n\nقسەی من شوهرەیی شەهرە تەماتە تازە بیپۆشم! \nنهان کی ماند ئان رازی کز او سازند محفل‌ها\n\nویسالی دڵبەرە سالم موعەززەمتر لە هەر مەتڵەب\nمتىٰ ما تلق من تهوىٰ دع الدنیا و اهملها\n\n«سالم»"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "خەتی دا ڕوومەتی ئەی ماڵی وێرانم قەمەر گیرا", "poem_description": "", "poem_text": "خەتی دا ڕوومەتی ئەی ماڵی وێرانم قەمەر گیرا\nبە تیپی جەیشی هیندی کەعبە وا بێ شۆڕ و شەڕ گیرا\n\n\nدڵی بردم بە ناز ئەو چاوە مەخموورانە سەرسامم\nبە ئاسک بەچچەیەک چۆن وا بەسەهلی شێری نەڕ گیرا\n\n\nنەبوو هەرگیز دەوای دەردی دڵم تا یاری بێ ڕەحمم\nئیجازەی دا لە لێوی بۆ عیلاجم گوڵ شەکەر گیرا\n\n\nلە پێچ و تاوی داوی زوڵفی یارا حەپسە گەر عاشق\nشەهی ئیقلیمی هیندە وا مەزانە بێ سەمەر گیرا\n\n\nلە سینەمدا دڵم بەینێ بوو ون بوو بێ سەر و بێ شوێن\nلە کۆی ئەو دلبەرە بێ ڕەحمەدا دوایی بە سەر گیرا\n\n\nشکا بازاری قەندی میسر و بەلجیکا لە ناو کوردا\nلە شیعری تۆ کەمالی شەککەر و قەند هێندە وەرگیرا"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "دڵی زویرم لە حەڵقە و پێچ و تاوی زوڵفی زنجیرا", "poem_description": "", "poem_text": "دڵی زویرم لە حەڵقە و پێچ و تاوی زوڵفی زنجیرا\nخەلاسی بوو کەچی دوایی بە قوللابی موژەت گیرا\n\n\nبە ئیما گفتوگۆی دائیم لەگەڵ ئەهلی دڵە ئەبرۆت\nمەحاڵە کەی بووە خاسییەتی بێ تەل لە شمشیرا! \n\n\nئەگەر سڕڕی دەمی تۆ تێبگەن ئەم خەڵکە هەر وەک من\nنمەک تێکەڵ ئەکەن دائیم لە پێکی شەککەر و شیرا\n\n\nلە خەوما ئاوی سەرچاوەی ژیانم نۆش ئەکرد ئەمشەو\nشوکور سبحەینێ دیم ماچی دەمی تۆ بوو لە تەعبیرا\n\n\nمن و جامی شەراب و زاهید و ئەندێشەیی کەوسەر\nبە دەستی کەس نییە حوکمی قەڵەم وابوو لە تەقدیرا\n\n\nبە خەتتی تێمەگەن ئاه و هەناسەی عاشقی زارە\nعورووجی کردووە وا مانگی ڕووی ئەو دلبەرە گیرا\n\n\nبە یادی تووتی گەوهەر باری ئەو دائیم غەزەلخوانم\nسەبا پێشکەش بکە عەرزم لە خزمەت حەزرەتی میرا"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "دیسان فەلەک ئەم داخە چ بوو نای بە جگەردا", "poem_description": "شیوەن بۆ ئەحمەد موختار بەگی عوسمان پاشای جاف", "poem_text": "دیسان فەلەک ئەم داخە چ بوو نای بە جگەردا\nئەم ئاگرە چی بوو لە دڵی عالەمی بەردا؟ \n\n\nدیسان چییە ئەم شۆرە لە ناو میللەتی کوردا\nعالەم هەموو غەرقە لە قوڕ و شین و چەمەردا\n\n\nمن دیومەلەخاک دێتە دەرێ گوڵ بە بەهاران\nبۆ چی گوڵی من ماتە؟ لە ژێری گڵ و بەردا\n\n\nهەنگامی خەزان فەسڵ و دەمی کۆچی گوڵانە\nبەم فەسڵی بەهارە گوڵی من وا لە سەفەردا\n\n\nئەو خوسرەوە وا حاتەمی تەی بوو بەسەخاوەت\nئەو ڕۆستەمە واشێری ژیان بوو لە نەبەردا\n\n\nسەیری کە چلۆن چەرخی فەلەک دەربەدەری کرد\nکوژرا بە غەریبی لە کەژ و کێوی نەوەردا\n\n\nزانیم کە کوسووفی ئەبێ ڕۆژی هەموو جافان\nمن ئەو شەوە گەردوون کە خوسووفی بە قەمەر دا\n\n\nئەی سەروەری عالی نەسەب! ئەی ئەحمەدی موختار\nبۆچ خوێنی شەریفت بە هەوادا بە هەدەر دا! \n\n\nسەیریکە ئەڵێی خوێنی ڕژاوی گەشی تۆیە\n«سیروانی سروشکم کە ئەکا هاژە لە سەردا»\n\n\nهەرچەندە کە ڕۆیشتی بەڵام زیکری جەمیلت\nویردی دەمی کوردانە لە شام و لە سەحەردا\n\n\nئەو ناوە بڵندەی کە بەجێت هێشتووە بێ شک\nئەینووسێ موئەڕڕیخ لە تەواریخی بەشەردا\n\n\nنابڕێتەوە خوێنت بووەتە خوێنی سیاوەش\nمەنقووشە جەماڵت لە دڵ و فیکر و نەزەردا\n\n\nتەئریخی وەفاتیم لە خیرەد پرسی وتی پێم: \nجێی عەدنە ئەو و ئێمەیی جێ هێشت لە سەقەردا"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "دەبێ قوڕ کەم بەسەردا خەڵکە وا دیسان نیگار ئەڕوا", "poem_description": "", "poem_text": "دەبێ قوڕ کەم بەسەردا خەڵکە وا دیسان نیگار ئەڕوا\nوەکوو بولبول بناڵم چاکە چونکە نەوبەهار ئەڕوا\n\n\nزوبانی ڵاڵ بێ بۆچ وا زوو خورووسی سوبحەدەم خوێندی\nشەوی وەسڵم بەسەرچوو مەوسمی بۆس و کەنار ئەڕوا\n\n\nلە دێهاتی ئەبێ سووچی چ دیبێ یاری بێ ڕەحمم\nکوتوپڕ واکە زوو بێزار بوو لێمان ڕوو بە شار ئەڕوا\n\n\nبە پەیکانی موژەی پێکامی ئەو بێ ڕەحمە وای زانی\nکە تیری ڕۆستەمە و بۆ دیدەنیی ئەسفەندیار ئەڕوا\n\n\nئەگەر مردی لە ساردی میهری دەهری دوون مەبە عاجز\nزەواڵی دێ ئەمیش وەک بەفرەکەی پێرار و پار ئەڕوا\n\n\nکەمالی بۆ نیساری مەقدەمی جانان تەماشاکە\nکە ئەشعارم دوڕ و گەوهەر قەتار ئەندەر قەتار ئەڕوا"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "دەردی عەشقت وێڵی دەشت و هەردە و سەحرام ئەکا", "poem_description": "", "poem_text": "دەردی عەشقت وێڵی دەشت و هەردە و سەحرام ئەکا\nتووشی سەد بەد ناوی و دوچاری سەد سەودام ئەکا\n\n\nوەسڵی تۆ هەر باعیسی فەوتان و سووتانی منە\nشەوقی ڕووت پەروانە ئاسا ئەمکوژێ و ئیفنام ئەکا\n\n\nچاوەکانت ئەمکوژێ لاکین شەکەر خەندەی دەمت\nدائیما بۆ کوشتنێکی تازەتر ئیحیام ئەکا\n\n\nوەک چرای فانۆسەناشارێتەوە عەشقی نیگار\nبا لە پەردەشدا بێ ئاخر سەر سەری و ڕسوام ئەکا\n\n\nمن ئەبێ سووچم چبێ ڕۆژی ئەزەل سوڵتانی عەشق\nدیل و یەخسیری کەمەندی پەرچەمی تاتام ئەکا\n\n\nچاوەکەی مەستت نیگاری مەه جەبین بۆتە سەبەب\nوا کە مەخمووری شەراب و بادە و سەهبام ئەکا"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "شوکور تیری موژەی ئەو شۆخە قەت ئامانجی ون ناکا", "poem_description": "", "poem_text": "شوکور تیری موژەی ئەو شۆخە قەت ئامانجی ون ناکا\nلە هەر لایێکی بگرێ ئەم دڵی زامدارە کون ناکا\n\n\nلەگەڵ ئەغیار و یارا دائیما ڕووخۆشە ئەو شۆخە\nلە بەدبەختیمە ڕووی لوتف و کەرەم هەرگیز لە من ناکا\n\n\nتکای لێم کرد وتی بمخوازە دنیا زوو جەوابم دا\nوتم ئینسانی عاقڵ مەیلی وەسڵی پیرەژن ناکا\n\n\nکەمالی چۆن لە حەشرا فەرق ئەکا جەننەت لەگەڵ دۆزەخ\nئەوەندە شێتە سۆفی فەرقی کەرکووک و «تسن» ناکا"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "شیعرە کانی تۆ مەهین بانوو دڵی من شاد ئەکا", "poem_description": "", "poem_text": "شیعرە کانی تۆ مەهین بانوو دڵی من شاد ئەکا\nڕۆژ و شەو من عەشقی شێعرم تاکوو بێ هەر زیاد ئەکا\n\n\nنەمئەزانی من لە عەسری بیستەما چەرخی فەلەک\nسەر لە نوێ مەستوورەیێکی چەشنی تۆ ئیجاد ئەکا\n\n\nماه شەرەف ون بووبوو چا بوو تۆ کە زیندووت کردەوە\nڕۆحی ئەو لە خودا دەوامی عومرت ئیستمداد ئەکا\n\n\nمن دڵم فەوتاو و پیرە عومری سەد ساڵە کەچی\nعەشقی شێعرت تازە دێوانێکی لێ بونیاد ئەکا\n\n\nشیعری سووزانت دڵ و جەرگی منی سووتاندووە\nعەهدی عەدڵ و دادە ئەو ئێستاکە بۆچ بێداد ئەکا\n\n\nتۆ لە کوێستانیت لە ئاویدەر بە خۆشی وا ئەژیت\nخۆ کەمالی شەڕ لەگەڵ گەرما و گڕی بەغداد ئەکا"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "فەلەک نادا هەتا ڕۆژی قیامەت مەقسەدی دانا", "poem_description": "", "poem_text": "فەلەک نادا هەتا ڕۆژی قیامەت مەقسەدی دانا\nئەوەی دانابێ داماوە هەمیشە وا لە زیندانا\n\n\nدەخیلم ئەی سەبا تێکی نەدەی لانەی دڵی زارم\nکە ئێستا وا لە ناو پێچ و خەمی زوڵفی پەرێشانا\n\n\nنیگارم یا مەلەک یا خۆ پەری یا حۆرییە بێ شک\nمەحاڵ و سەعبە حوسنی وا تەجەللا کا لە ئینسانا\n\n\nلە باخا پەست ئەبێ بۆ ئیمتحان و تەجرەبە ڕۆژێ\nبەرامبەر کەن ئەگەر باڵات لەگەڵ سەروی خەرامانا\n\n\nلە دووریی تۆ هەمیشە شیوەن و زاری ئەکەم قوربان\nئەگەرچی وام لە ناوجەمعی پەری ڕوویانی تارانا\n\n\nلە ناو کوردی عێراقا ئەی کەمالی شیعری ڕەنگینت\nئەوەن مەرغووبە هەروەک شیعری قائانی لە ئێرانا"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "قووەت نییە مەیلت لە دڵی غەمزەدە دەرکا", "poem_description": "", "poem_text": "قووەت نییە مەیلت لە دڵی غەمزەدە دەرکا\nخالق مەگەر ئەم مەیلە لە دڵ زێر و زەبەر کا\n\n\nجیا ئەبنەوە ڕۆح و دڵ و ئیمان و خیرەد لێم\nئەو یارە وەفاکارە مەگەر عەزمی سەفەر کا\n\n\nسبحەینێ کە وا جەژنە کەوای تازە ئەکەن خەڵک\nبەو یارە بڵێن ئەم غەزەلە تازە لەبەر کا\n\n\nدڵ هێندە جەفای دیوە لە کوڵم و خەتی دڵبەر\nهەقیە کە لە سەیری گوڵ و ڕێحانە حەزەرکا\n\n\nئەو چاوە فسوونکارە ببینێ وەکوو من شێخ\nزۆر زەحمەتە تا ماوە ئیترتەرکی نەزەر کا\n\n\nهەوڵ و تەقەلا سوودی نییە مەرد ئەوەیە وا\nخۆی دائیمە تەسلیمی قەزا و حوکمی قەدەر کا"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "لە دووری یارم عاشق عەیبە خۆی دووچاری مەینەت کا", "poem_description": "", "poem_text": "لە دووری یارم عاشق عەیبە خۆی دووچاری مەینەت کا\nبە ئاوازی سەگی بەر دەرکەکەی شەرتە قەناعەت کا\n\n\nهەموو پارچە و پەلێکی چمکی داوێنی نیگار ئەگرێ\nبە شمشێری برۆی لاشەی کەمالی گەر لەتوپەت کا\n\n\nئومێدی خێر و خۆشی نابێ هەرگیز عاشقی شەیدا\nئەبێ تا ماوە خۆی ئامادە بۆ دەرد و موسیبەت کا"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "لە چاوی مەستی نازت شوور و فیتنە حەرب و شەڕ پەیدا", "poem_description": "", "poem_text": "لە چاوی مەستی نازت شوور و فیتنە حەرب و شەڕ پەیدا\nلە باڵای تۆ بەڵا بۆ عاشقی بێ پاوسەر پەیدا\n\n\nلەسایەی پەرچەمی پڕچینی تۆ میسکی خەتا هەرزان\nلە لێوت نوقل و عونناب و نەبات و گوڵ شەکەر پەیدا\n\n\nلەشەوقی ڕوومەت و تاقی برۆ و جەبهەت لە ڕووی ئەرزا\nوەکوو چەرخی فەلەک ڕۆژ و هیلالی نوێ و قەمەر پەیدا\n\n\nڕەگی ڕۆحی منە ئەو پەرچەمە مەنزڵگەهی دڵمە\nلە شانە زۆر ئەترسم بۆی ببێ ڕەنج و زەرەر پەیدا\n\n\nخودا پێی داوی ماڵ و موڵکی دنیا شێتە سا بیخۆ\nدەنی تەبعی ئەبێ ئاخر لە جەمعی زیو و زەڕپەیدا\n\n\nخەراباتی جیهان بۆ هەرکەسێ زەوقێکی تێدایە\nبە تەنها بۆ کەمالی بێ نەوایە دەردی سەر پەیدا"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "نەک بە تەنیا سەبر و هۆشی عاشقی مسکین ئەبا", "poem_description": "", "poem_text": "نەک بە تەنیا سەبر و هۆشی عاشقی مسکین ئەبا\nئەو نیگارەی کافرە ئیمان و عەقڵ و دین ئەبا\n\n\nتیرە بارانی کە کردم یار بە برژانگی وتی: \nئەم شەهیدی عەشقە بۆ مەحشەر جلی خوێنین ئەبا\n\n\nبۆ تەوافی کەعبەیی ڕووی چووم بە موشتاقی کەچی\nزوڵفی کافر حوسنی وا بۆمن مەحاڵی چین ئەبا؟ \n\n\nپەرچەمی تاتای شکاندی قەدری شەوبۆ و یاسەمین\nپێکەنینی حورمەتی گوڵ شەککەر و هەنگوین ئەبا\n\n\nگەر بچێتە سەیری گوڵزار و چەمەن ئەو دولبەرە\nئابڕووی گوڵخونچە و لالە و حەیای نەسرین ئەبا\n\n\nداستانی عەشقی یاری من بزانن خەڵکی گەر\nزەحمەتە کێ ناوی عەشقی کۆکەن و شیرین ئەبا\n\n\nشاعیری کوردە کەمالی فیکری بیکر و وردی ئەو\nوا ڕەواجی شیعرەکانی شاعیری پێشین ئەبا"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "دنیا", "poem_description": "", "poem_text": "وەکوو زوڵفی بتان شێواوە حاڵی دەرهەمی دنیا\nهەموو کاتێکی مەحکوومی نەمانە عالەمی دنیا\n\n\nدەوامی هیچ نییە هەر ڕۆژە جۆرێکە ئەگۆڕێ زوو\nلە لای زانا وەکوو یەک وایە شادی و ماتەمی دنیا\n\n\nئەوەی دانایە وەک یەک وایە لای ئیقباڵ و ئیدباری\nقەراری هیچ لە سەر بارێ نییە زۆر و کەمی دنیا\n\n\nئەگەر شەکرت بداتێ ژەهری تێدایە نەکەی بیخۆی! \nدەخیلم خۆت بپارێزە لە شەهدی پڕ سەمی دنیا\n\n\nکەمن ڕەند و قەلەندەرمەشرەبم فەرقی نییە هەرگیز\nلە لام هەر وەک یەکە کاسەی کەل و جامی جەمی دنیا\n\n\nئەگەر ئەهلی دڵی تۆ گوێ لە ناڵەی سازی دڵ بگرە\nکەمالی گوێ مەدە ئاوازەیی زیل و بەمی دنیا"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "پیاوی زانا چۆن لە ڕەویەی قەومی خۆی حاشا ئەکا", "poem_description": "", "poem_text": "پیاوی زانا چۆن لە ڕەویەی قەومی خۆی حاشا ئەکا\nچۆن لە ئاداب و ئوسووڵی ئەو گەلە ئیبا ئەکا\n\n\nهەروەکوو مەنسوور أنا الحق گۆ بوو گەر بیشمکوژن\nخوێنەکەم ئەتکێ بە کوردی دەردی خۆی ئینشا ئەکا\n\n\nکورد ئەوەند کوردن بە سەد شەیتان لە کوردی ناکەون\nئیکە خەڵکی بۆ چی بۆخۆی دەردی سەر پەیدا ئەکا! \n\n\nباوکی ناناسێ خودا ئەیزانێ کێیە و کەی بووە\nهەرکەسێ تەرکی زوبانی خاسی مادەرزا ئەکا\n\n\nهەرکەسێ هات و وتی کورد مردووە باوەڕ مەکەن\nشێتە، بێ عەقڵە، کەر و گایە، قسەی بێجا ئەکا"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "چاوی خوێنڕێژت بە قەتڵی عاشقان ئیما ئەکا", "poem_description": "", "poem_text": "چاوی خوێنڕێژت بە قەتڵی عاشقان ئیما ئەکا\nمەست و خوێنڕێژە عەجایب شۆڕشێ بەرپا ئەکا! \n\n\nتیپی برژانگت بە وێنەی لەشکری هیندو حەبەش\nهێرشی هێناوە بۆ سەر موڵکی دڵ دەعوا ئەکا\n\n\nتیغی ئەبرۆی تۆ هەمیشە قەتڵوعامی خەڵک ئەکا\nهەرمنی سەودازەدە لەم لوتفە موستەستەسنا ئەکا\n\n\nلوتف و قەهری هەردوو وەک یەک عەینی لوتف و ڕەحمەتە\nئەو نیگارە دەرهەقم هەرچی بفەرموێ چا ئەکا\n\n\nبۆ جنێو و قەهر و لێدانت موتیع و حازرم\nدڵ ئەگەر سەرپێچیی ئەمرت بکا بێجا ئەکا\n\n\nتا کەمالی خاکی ئەو دەرگایە بۆتە مەسکەنی\nئیکە هەر یاری بە تەختی خوسرەو و دارا ئەکا"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "چونکە یار پێی خۆشە دڵ جەور و جەفا داوا ئەکا", "poem_description": "", "poem_text": "چونکە یار پێی خۆشە دڵ جەور و جەفا داوا ئەکا\nلوتفی نابێ ئەو بە خەم وێرانەکەی ئاوا ئەکا\n\n\nئەم کەژ و کێوانە وا سەریان گەیشتۆتە فەلەک\nزەحمەتە دوژمن لەسەر ئەم کێوە چۆن مەئوا ئەکا\n\n\nپیاو و ئەولادمان لەڕێی زوححاک دا کوژران هەموو\nئەم گەلی کوردە لە پڕ هەر کاوەیەک پەیدا ئەکا"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "چەرخی کەچڕەوئیشی سەیرە چاوەڕوانی هەل ئەکا", "poem_description": "", "poem_text": "چەرخی کەچڕەوئیشی سەیرە چاوەڕوانی هەل ئەکا\nدائیما کاسەی سەری کیسرا بە کاسەی کەل ئەکا\n\n\nکاری دنیا ئێستە گۆڕاوە هەمووی تێ ئەفکرم\nمەشقی نووسین هەر بە کوێر و غار بە ئەسپی شەل ئەکا! \n\n\nفیکە گەر دائیم برای بێت لێرە وا لەم عەسرەدا؟ \nکەشفی زەڕاتیش بە چاوی خێلی مام ئەحوەل ئەکا\n\n\nسەر لە عالەم هێندە شێواوە ئەبینم جاهیلێک\nنوتق ئەدا عەینەن لە میستەر ئێدن و چەرچەل ئەکا\n\n\nمن لە بیرم دێ کە تووتی خۆشەویست بوو سەیر ئەکەم\nعاقڵی ئەم دەورە ئێستا حەز لە بووم و قەل ئەکا! \n\n\nمامە ڕێوی مافی شێری لێ ئەدا کەیفی هەیە\nشێری نەڕ وەک ڕێوی ماتە چاوەڕوانی گەل ئەکا\n\n\nئەم جیهانە سینەمایە دێت و ئەڕوا زوو بە زوو\nشێتە هەرکەس یادی مازی و باسی موستەقبەل ئەکا"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "ڕۆژی نەورۆزە کە دنیا پڕ لە ساز و سۆز ئەکا", "poem_description": "", "poem_text": "ڕۆژی نەورۆزە کە دنیا پڕ لە ساز و سۆز ئەکا\nنێرگز و لالە و وەنەوشە ڕووی زەوی پیرۆز ئەکا\n\n\nپەلکەزێڕینەی بە ئاڵا وا فەلەک هەڵکردووە\nدای لە تەپڵی هەور و شایی پادشای نەورۆز ئەکا\n\n\nتا ئەبەد مەمنوونی لوتفی بای شەماڵم چونکە وا\nپەرچەمی ئەو نازەنینە جاربەجار ئاڵۆز ئەکا\n\n\nنایەڵێت قەت خانومانمان پاک و خاوێن بێ ئەبەد\nمامە ڕێوی دائیمە کلکی خەریکە تۆز ئەکا\n\n\nسەد شوکور ناچێ لە ئینسان شکڵی هێندە بێ فەڕە\nسەیری کەن بەدکاری بێ پیر هەر لە گورگی بۆز ئەکا\n\n\nنەفعی شەخسی خۆی ئەگەر تێکەڵ نەکا مەردە ئەوەی\nخزمەتی بۆ خاکی پاکی نیشتمان و هۆز ئەکا"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "هەروەکوو تیری موژەی دائیم لە جەرگم گیر ئەکا", "poem_description": "", "poem_text": "هەروەکوو تیری موژەی دائیم لە جەرگم گیر ئەکا\nیار بە تای زوڵفی دڵی دێوانەشم زنجیر ئەکا\n\n\nچاوەکەی مەستی دڵی پێکام چ سڕڕێکە کە وا\nئاسکی سەحرایی خەتا شێری ژیان نێچیر ئەکا\n\n\nوا خەتی دا ئەو پەری ڕووخسارە ڕووی جا تێگەیم\nئەم خەتی ڕێحانەیە ئایاتی ڕووی تەفسیر ئەکا... \n\n\nجانفیدای ئەو دلبەرە شۆخەم بە نوقڵی لێوی خۆی\nدائیما تیفلی گرینۆکی دڵی من ژیر ئەکا\n\n\nڕێ بە زاهید قەت مەدەن بۆ مەجلیسی مەستان ئەمان\nبەدڕەوشتە سەد فسوون و حیلە و تەزویر ئەکا\n\n\nگەر لە باخی ئەستەمووڵ و پاریسابم پەشمە لام\nدڵ هەمیشە هەر هەوای گۆڵگەشتی باخی میر ئەکا\n\n\nگوێ مەدە شیعری حەسوودی بەد کەمالی شیعری تۆ\nساف و شیرین و ڕەوانە هەر لە شەکر و شیر ئەکا"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "یار وەفادارە لەگەڵما چۆن جەفاکاری ئەکا", "poem_description": "", "poem_text": "یار وەفادارە لەگەڵما، چۆن جەفاکاری ئەکا\nئیشی بەدکارە کە جارجار فێری بێ باری ئەکا\n\n\nڕەحمی پێ کردم دڵی سووتا کە دی ئەگریم نیگار\nموعجیزەی عەشقە کە زاری کاری زۆرداری ئەکا! \n\n\nمیری خاوەن حوسن و جوانی زۆرە لەم دنیایە دا\nیاری من شاهێکە داوای تەختی خوونکاری ئەکا\n\n\nبۆ عیلاجی دەردی من هیچی نەکرد لوقمان ئەوا\nدوڵبەرم ئێستا بە گوڵ شەکری دەمی چاری ئەکا\n\n\nچاوی یارم چونکە بیمارە دڵی دێوانەکەم\nوا لە عەشقی ئەو هەمیشە حەز بە بیماری ئەکا\n\n\nمەی بخۆ مینبەر بسووتێنە مەدە ئازاری دڵ\nشێخی شیرازی وەها مەنعی دڵ ئازاری ئەکا\n\n\nبێ ئەدەب نابم لە لام وایە ئەگەر هات و بڵێم\nئەی کەمالی شێعرە کانی من لە هی ناری ئەکا"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "بەڕاستی خۆشە عاشق یاری شۆخ و میهرەبانی بێ", "poem_description": "", "poem_text": "بەڕاستی خۆشە عاشق یاری شۆخ و میهرەبانی بێ\nبەهاران فەسڵی گوڵ ناو باخ و گوڵزاری مەکانی بێ\n\n\nسەری یاری وەفاداری لەسەر سەر سەنگ و ڕانی بێ\nدڵی خۆش و سەری پڕ جۆش و ئیقبالی جوانی بێ\n\n\nلە من داد و لە ئەو ناز و نیاز و عیشوەئارایی..\nبکەم ڕاز و گلەی شەوگاری دووری ڕازی تەنهایی\n\n\nشەوێکی مانگە شەو خۆشە بخوێنێ بولبولی شەیدا\nلە ملمابێ دەسی دڵدار و شۆخی میهرەبانی وا\n\n\nخۆشە عاشق لە دڵداری ببینێ کامی دڵ بە خوا\nلەمە زیاتر نییە کەیف و سەفا و خۆشی لە دنیادا\n\n\nمن و ئەم ئارەزووی کەیفە بە ڕاستی شێت و مەجنوونم\nئومێدی سەیر ئەکەم بە خوا لە بەختی شوومی واژوونم"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "ئەوا ئەی شەمعی دین پەروانەکەی دەوری چراکەت هات", "poem_description": "بۆ شێخ مەحموودی حەفید", "poem_text": "ئەوا ئەی شەمعی دین پەروانەکەی دەوری چراکەت هات\nغەریب و دەربەدەر مەجنوونی بێ بەرگ و نەواکەت هات\n\n\nبە دەوری ڕووی وەکوو گوڵتا هەتاکوو نەغمەخوانی کا\nلە کوردستانەوە وا بولبولی داستان سەراکەت کات\n\n\nلە مەدحی تۆ هەتا هەڵبەستێ هەڵبەستی بەسۆز و تەڕ\nفیداتم شاعیری شیرین کەلام و خۆش ئەداکەت هات\n\n\nبەشەو بۆ پاسی دەرکی کۆشکەکەت چاکە قوبووڵی کە\nکەمالە پیرەکەی پیران و کەلبی باوەفاکەت هات\n\n\nدەخیلم تو خوا نۆرەی وەفاتە بەسیە بێ لوتفی\nبە دەرد و ئێشەوە زاماری پەیکانی جەفاکەت هات\n\n\nبە بەندی و زەجر و لێدانت نەبوو دڵگیر ئەوا دیسان\nبە کۆڵی سیدقەوە دووچاری ئەنواعی بەڵاکەت هات\n\n\nڕیا ناکەم ئەزانم شاهیدە ئاوێنەیی قەلبت\nفیدایی بەندەکەت یەعنی کەمالی باوەفاکەت هات"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "بێ وەفا دلبەر لە کوێ ما وەعدە و پەیمانەکەت", "poem_description": "", "poem_text": "بێ وەفا دلبەر لە کوێ ما وەعدە و پەیمانەکەت\nبۆ چی تەرکت کرد بە جارێ عاشقی دێوانەکەت\n\n\nمن هەتا ماوم لەسەر ئەو شەرت و عەهدەم چاوەکەم\nڕۆح ئەکەم قوربانی ڕیشوەی چەفیە و جامانەکەت\n\n\nتۆ لە گوڵگەشتی چەمەندای دائیما ڕەحمت ببێ\nبێ بپرسە جارێ حاڵی دیلی بەندیخانەکەت\n\n\nڕۆژی عالەم ڕەش مەکە گیانە لەسەر سوبحی جەبین\nلادە تو خوا پەرچەمی شەو ڕەنگی میشک ئەفشانەکەت\n\n\nخەتتی لای لێوت عەزیزم من ئەزانم حیکمەتی\nخضرە بۆ دۆزینەوەی سەرچاوەیی حەیوانەکەت\n\n\nئەی نیگار! تۆ چونکە لەیلی کوردی من مەجنوون سیفەت\nشیعرەکانم حەسرە سەر تەعریفی حوسن و ئانەکەت"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "جانا دڵەکەم بەندە بە حەڵقەی سەری گێسووت", "poem_description": "", "poem_text": "جانا! دڵەکەم بەندە بە حەڵقەی سەری گێسووت\nسا مەیخەرە بەر زەربەیی شمشێری دوو ئەبرووت\n\n\nمیهرت لە دڵم زەحمەتە ئەی شۆخی پەری ڕوو\nدەرچێ مەگەر ئەو ڕۆژە کە وا ئەمخەنە تابووت\n\n\nگیان و دڵ و ئارام و قەزا و خیرەد و هۆش\nبردی بە جەفا دیدەیی پڕ فیتنەیی جادووت\n\n\nچەند شێری ژیانت بە فەنا دا بە نیگاهێ\nسوبحانە لە دەست قووەتی شێر ئەفگەنی ئاهووت\n\n\nهەر چەندە کوا تاقەتەکەم تاقە بەبێ تۆ\nپەیوەستە دڵم ئێستە لەگەڵ دەرد و غەما جووت\n\n\nتا بووم دڵ و دینم بە فیدا کرد و کەچی تۆ\nهەر جەور و جەفات کرد لە هەقم گیانە هەتا بووت\n\n\nئەو دیدەیی فەتتانەیە باعیس کە کەمالی\nپڕ فیتنە و ئاشووبە هەموو عالەمی ناسووت"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "لە غەمزەت تیرە باران بۆ دڵی عوششاقی مسکین هات", "poem_description": "پێنج خشتەکی لەسەر شیعری «سالم»", "poem_text": "لە غەمزەت تیرە باران بۆ دڵی عوششاقی مسکین هات\nلە زوڵف و ڕووت بە جارێ ترسی کوفر و موژدەیی دین هات\nلە سیحری چاوی مەخموورت بەڵا بۆ گیانی بێ تین هات\n«محاتی عاریزی دولبەر لەسەر دا زووڵفی مشکین هات\nبە دەورەی باخی گوڵ دا، تەرزی سونبول، مەحزی پەرژین هات»\n\n\nبە تەنیا تیغی ئەبرۆت جەرگ و دڵمی ئەنجن ئەنجن کرد\nوجوومی تیری غەمزەت گیانە سینەی زاری کون کون کرد\nهەموو دەرد و جەفای یەکجاری وەقفی جەستەیی من کرد\n«هەوای ماچی دەمت ڕێی بەندەری زوڵفی بە دڵ ون کرد\nموسافیر بۆ سیاحەت سوویی چین چوو تووشی ماچین هات»\n\n\nلە دووریی ڕووی تۆ ئەمشەو زەلیل و خەستە و بێ خەو\nئەگریام بێ کەس و تەنیا بەبێ شەوقی چرا و پڕتەو\nلە پڕ هەڵسام بە سۆز و شەوقەوە خوێندم بە وێنەی کەو\n«دوعام بۆ دەفعی چاوی بەد لە حوسنی تۆ نەکرد ئەمشەو\nلە دەم ڕووحولئەمین تا سوبحدەم ئاوازی ئامین هات»\n\n\nلە باڵای تۆ عەزیزم سەرو ئەکا مەشقی دڵارایی\nئەکا عەڕعەڕ لە بەژنت گیانە دائیم کەسبی ڕەعنایی\nهەموو لاسایی حوسنی تۆ ئەکەن ئەی شۆخی بەغدایی\n«کتێبی وەسفی جوانیی تۆم ئەخوێند ئەمشەو بە تەنیایی\nلە پەردەی غەیبەوە تا ڕۆژ بە گوێما دەنگی تەحسین هات»\n\n\nبەڕاستی مردنی عاشق جیایی خزمەتی یارە\nلە وەسڵی یار ئەگەر دووربێ لە گیانی خۆشی بێزارە\nبە ڕاستی سەیرە وەزع و حاڵی عوششاقانی بێچارە\n«بڵێم پێت با حەدیسی کوشتنی فەرهادی ئاوارە\nلە شەوقا دای لە سەریا تیشە کاتێ دەنگی شیرین هات»\n\n\nئەوەی ڕۆیی بە ڕێی عەشقا سەر و ماڵی بە تاڵان چوو\nئەبەد ناگاتە مەقسەد دائەمینێ هەروەکوو مردوو\nبە هەر لایا بچێ بەختی ڕەشی ڕێی لێ ئەبەستێ زوو\n«لە ئاهم گەردەنەی ئەلبورز بە تەم کێوی دەماوەند بوو\nبە ڕێی ڕەی دا کە قیسمەت ڕۆژی هەووەڵ بۆ وەرامین هات»\n\n\nچ خۆشە ئینتزار و چاوەڕێی تەشریفی دڵداران\nلەسەر ڕێگا بە ئوممێدی ویساڵی شۆخ و نازداران\nکەمالی وا کوڵاوە زامی جەرگی سینە زاماران\n«هەمیسان هاتە سوێ زامی دڵی سالم وەکوو جاران\nبە سروەی بای سەحەر کاتێ کە نەفحەی زوڵفی موشکین هات»\n\n\nموحیتی عاریزی دڵبەر لە سەردا زوڵفی پڕچین هات\nبە دەوری باغی گوڵدا، تەرزی سونبول، مەحزی پەرژین هات\n\nهەوای ماچی لەبت ڕێی بەندەری زوڵفی بە دڵ ون کرد\nموسافیر بۆ سیاحەت سوویی چین چوو تووشی ماچین هات\n\nبە تەم کەللەی دەماوەند بوو لە ئاهم گەردەنەی ئەلبورز\nبە ڕێی ڕەیدا کە قیسمەت ڕۆژی ئەووەڵ بوو وەرامین هات\n\nکەلامی وەسفی حوسنی تۆم دەخوێند دوێشەو بەتەنهایی\nلە پەردەی غەیبەوە تا ڕۆژ بە گوێما دەنگی تەحسین هات\n\nدوعام بۆ دەفعی چاوی بەد لە حوسنی تۆ دەکرد ئەمشەو\nلە دەم روح الأمین تا سوبحدەم ئاوازی ئامین هات\n\nحەدیسی کوشتنی فەرهادی بێکەس پێت بڵێم چۆن بوو؟ \nلە شەوقا دای بە سەریا تیشە وەختێ، دەنگی شیرین هات\n\nهەمیسان کەوتە خوێن زەخمی دڵی سالم، وەکوو جاران\nبە سروەی بای سەحەر یەکدەم، کە نەفحەی زوڵفی موشکین هات\n\n«سالم»"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "وەرە ئەی سەروو عەڕعەڕ عەبدی باڵا و بەژنی مەوزوونت", "poem_description": "", "poem_text": "وەرە ئەی سەرو و عەڕعەڕ عەبدی باڵا و بەژنی مەوزوونت\nشەپۆلی بۆنی گوڵ شێواوی شێوەی هاتن و چوونت\n\n\nوەرە ئەی عەنبەری سارا غوڵامی دانەیی خاڵت\nوەرە لەعلی یەمەن دڵ پڕ لە خوێنی لێوی مەیگوونت\n\n\nبە بارێ عیلمی حەفتا ساڵەوە دابووم بە شاگردت..\nبژی ئەی سامیری سەر سامی دیدەی پڕ لە ئەفسوونت\n\n\nوەفات دەرحەق بەمن بەینێ بوو ئێستاکە جەفاکاری\nچ ڕوویداوە لە بەندەی عاشقی شەیدایی مەجنوونت\n\n\nلە داوی پەرچەمی یارا ئەسیری چەشنی دیلی ڕووس\nهەتا مەحشەر کەمالی زەحمەتە لەم داوە بەربوونت"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "کە زوڵفت شانە کرد بۆی میسکی چین ڕووی ئاسمانی گرت", "poem_description": "", "poem_text": "کە زوڵفت شانە کرد بۆی میسکی چین ڕووی ئاسمانی گرت\nدەمی خەندە لە لێوت قەند و شەککەر ڕووی جیهانی گرت\n\n\nبە غەمزە چاوەکەت پێکای دڵی عوششاقی بێچارە\nعەجەب کا ئاسکێکە سەد هەزار شێری ژیانی گرت\n\n\nنەما شەوقی بەجارێ مانگی چواردەت دەستبەجێ گیرا\nکە ئەو شۆخە بەدەرکەوت هەروەکوو خۆر لێوی بانی گرت\n\n\nنەوەک ئینسان فریشتە و جن بە جارێ پێکیا دڵیان\nلە موژگان و برۆی تا دلبەرم تیر و کەوانی گرت\n\n\nبە ئانێ موڵکی سەبر و دڵمی کرد ئەو یارە ئیستیلا\nوەکوو هیتلەر کە ئیقلیمی هەموو یۆنانیانی گرت\n\n\nخەتی دا ڕوومەتی ئەو شۆخە فەرمووی: ئەی کەمالی بۆچ\nمەگەر حەشرە کە کافر کەعبەیی ئیسلامیانی گرت"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "تانیا تەنیا تۆی مایەی ژیانم", "poem_description": "بۆ تانیای خۆشەویستم", "poem_text": "تانیا تەنیا تۆی مایەی ژیانم\nهەر تۆی تەسکینی و ئارامی گیانم\n\n\nئەم جەژنە شادیت لە من کرد بە شین\nبە خوا حەیفت کرد شۆخی نازەنین\n\n\nلە جەژنا دوژمن خۆ لەگەڵ دوژمن\nگەردن ئازادی ئەکەن تەنیا من\n\n\nلە بەدبەختیمە لێم زویر بووی گیانە\nئەوە کەی شێوەی وەفای ئینسانە؟ \n\n\nجەژنە پیرۆزە و خۆشی و دڵشادی\nدەست لەمل کردن گەردن ئازادی\n\n\nخۆ بۆ من نەبوو بێ وەفا دلبەر\nداوێنت ئەگرم لە سارای مەحشەر"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "تۆ تەماشا کاکە هەنگامی خەزان", "poem_description": "", "poem_text": "تۆ تەماشا کاکە هەنگامی خەزان\nبە وەیشوومەی بای پێشڕەوی زستان\n\n\nگەڵای درەختی تازە و سەوز تەڕ\nشەوبۆ، ڕێحانە و وەنەوشە و شەستپەڕ\n\n\nزەرد ئەبن ئەڕزێن گشت هەڵئەوەرن\nبەرگەی وەیشوومەی بای زستان ناگرن\n\n\nبەڵام یارەکەی نازەنینی من\nپەرچەم ڕێحانە و گوڵ جەبینی من\n\n\nبەهار و پاییز هاوین و زستان\nبە هەر جوار کاتی تەڕ و تازە و جوان\n\n\nچونکە پێی ئەوان لە ناو گڵدایە\nپێی یارم لە ناو جەرگ و دڵدایە\n\n\nبە تینی دڵەی پڕگڕە و شەرەر\nلە سەرمای زستان نابینێ زەرەر"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "لەدەست پیاوی کەر", "poem_description": "", "poem_text": "حەزرەتی عیسا ڕۆژێ لە ڕۆژان\nلە سارایەکی چۆڵ و بیابان\n\n\nڕایئەکرد خێرا وەکوو بابردوو\nلە پڕ زەلامێ لە ڕێ تووشی بوو\n\n\nعەرزی کرد وتی ڕەسوولی ڕەحمان\nبۆچ وا ڕائەکەی توخودا قوربان! \n\n\nجوابی دایەوە وتی برادەر\nوا فیرار ئەکەم لە دەست پیاوی کەر\n\n\nکابرا عەرزی کرد تۆ پێغەمبەری\nڕەسوولی خودایت گەورە و سەروەری\n\n\nچاک ئەکەیتەوە گول و کوێر و گەڕ\nمردووی سەد ساڵە ئەهێنیتەدەر\n\n\nزوو زیندوو ئەبێ دێتە سەر دونیا\nبۆت بەیان ئەکا هەواڵی ئەولا\n\n\nلە دەست پیاوی کەر چۆن ئەکەی فیرار! \nڕاستیم پێ بڵێ ڕەسوولی نازدار\n\n\nفەرمووی کە ناوی خودای دادگەر\nئەخوێنم خێرا گول و کوێر و گەڕ\n\n\nچاک ئەبێتەوە بە یەک لەحزە و ئان\nزیندوو ئەبێ زوو مردووی گۆڕستان\n\n\nبەسەر ئینسانی کەرا ئەیخوێنم\nهیچ لێی کار ناکات دۆش دائەمێنم\n\n\nچونکە نەخۆش وەک کوێری بەڵایە\nبەڵام کەرێتی قەهری خودایە\n\n\nبە ئەمری خودای گەورەی دادگەر\nدوعا کار ناکات لە ئینسانی کەر"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "حەزرەتی یەعقووب ڕەسوولی ڕەحمان", "poem_description": "", "poem_text": "حەزرەتی یەعقووب ڕەسوولی ڕەحمان\nیەکێ لێی پرسی وتی بە قوربان\n\n\nلە میسر بۆنی کراست بۆ هات\nخۆ بیری کەنعان نزیکە لە لات\n\n\nتۆ چۆن نەتزانی کە لەوێدایە\nسەرم سوڕ ماوە لەم ماجەرایە\n\n\nفەرمووی ئەحواڵی ئێمە بزانە\nبێ عەینی وەکوو بەرقی ئاسمانە\n\n\nگاهێ وا لەسەر ئاسمان نشینین\nگاهێ پشتی پێی خۆمان نابینین"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "خواناسی", "poem_description": "", "poem_text": "خودا ناناسرێ بە لیباسی جاو\nبە خەڕقەی دڕاو جل پینە کراو\n\n\nبە شەرتێ خودا بناسی بە حەق\nلەبەر کە بەرگی سوورمە و ئیستەبرەق\n\n\nبە کڵاوی قووچی ئاوێنەی لەسەر\nبە عەسا و کەوڵی پێستی بزن و مەڕ\n\n\nلە مانە هەموو سەرفی نەزەر کە\nبە دڵ خواناس بە شەپقە لەسەرکە"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "شەوی دووریت ئەوەندە گریە و هاوار و شینم کرد", "poem_description": "", "poem_text": "شەوی دووریت ئەوەندە گریە و هاوار و شینم کرد\nبە خوێنی ئاڵی چاوم ڕەنگی سەفحەی سەرزەمینم کرد\n\n\nکە دیم ئادەم نەوەی وەک تۆ لە پشتی دێتە دنیاوە\nسوجوودی ئادەمم برد ڕەجمی شەیتانی لەعینم کرد\n\n\nمورادم مەدحی زوڵف و ڕووی نیگاری شۆخەکەی خۆمە\nکە هاتم وەسفی ماچین و نیگارستانی چینم کرد\n\n\nژیانی تازەیی بەخشی بە من یارم کە ڕێگەی دا\nشەوی وەسڵی تەوافی لێوی موعجیز ئافەرینم کرد\n\n\nکە دیم زونناری زوڵف و پەرچەمی وەک شێخەکەی سەنعان\nقوبووڵی مەزهەبی تەرسا وتەرکی عەقڵ و دینم کرد\n\n\nلە ناو باخا چنار و سەروو عەڕعەڕشەرمەزار مابوون\nکەمالی من کە مەدحی بەژنی یاری مەه جەبینم کرد"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "عاقیبەت تەئسیر ئەکا هاوار و ئۆف و ناخی کورد", "poem_description": "", "poem_text": "عاقیبەت تەئسیر ئەکا هاوار و ئۆف و ناخی کورد\nمەرهەم ئەکرێ زامی جەرگی پڕ برین و داخی کورد\n\n\nبێشەیی شێری ژیانە و یانەیی بەبر و پڵنگ\nچۆن ئەژی دوژمن لەسەر ئاسۆی بڵندی شاخی کورد\n\n\nخوێنی گوڵڕەنگی شەهیدانە لە خاک هاتۆتە دەر\nزەحمەتە بێگانە بۆنی کات گوڵاڵەی باخی کورد\n\n\nدەستی قودرەت لووتی بەرزی وا گەیاندۆتە فەلەک\nپێکی پۆڵا نانەوێنێ تا ئەبەد برناخی کورد\n\n\nزۆر ئەترسم بەعزە بێ ئەقڵێ بڵێن پێم کافرە\nگەر بڵێم من عەینی باخی جەننەتە ئێڵاخی کورد\n\n\nڕۆستەمی مازندەران شێری ژیان بەبری بەیان\nناگرن بەرگەی هوجوومی عەسکەری قازاخی کورد! \n\n\nکێ ئەڵێت کورد مردووە کورد نامرێ هەر زیندووە\nمەرهەم ئەکرێ زامی جەرگی پڕ برین و داخی کورد"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "لە ناو شۆخانی شارا دلبەرم هات خودنمایی کرد", "poem_description": "", "poem_text": "لە ناو شۆخانی شارا دلبەرم هات خودنمایی کرد\nبە خوێنی جەرگەکەم سەرپەنجەیی دەستی خەنایی کرد\n\n\nبەشەو بۆ پاسەوانی دەرکەکەی چووم من بیحەمدیللا\nسەگی دەرگانەکەی هات و لەگەڵما ئاشنایی کرد\n\n\nهەموو تاعاتی فلسێکی نەهێنا لای خودا زاهید\nکە چونکە هەرچی کرد بێچارەیە هەربۆ ڕیایی کرد\n\n\nدڵ و هێز و هەناو و سەبر و هۆشی بردم و ڕۆیشت\nنیگاری نازەنینم کاتێ مەیلی ماڵئاوایی کرد\n\n\nلەبەرچی زویری لێم بێ ڕەحم و مروەت بۆ چی نازانی\nلە ڕێگەی عەشقی تۆدا چەند کەمالی گیان فیدایی کرد"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "لە ڕووی من هات شوکور ئەوشۆخە نرخی ماچی هەرزان کرد", "poem_description": "بە یادی شاعیری بەڕێز «شارەزووری»", "poem_text": "لە ڕووی من هات شوکور ئەوشۆخە نرخی ماچی هەرزان کرد\nنەبات و قەند و نوقڵی لێوی وەقفی مەی پەرستان کرد\n\n\nشوکور یارم لە ترسی دەستی گوڵچینانی بێ مروەت\nئەوا پەرژینی باخی ڕووی گوڵی ئاڵی بە ڕێحان کرد\n\n\nبە تیری چاوی نەک تەنیا دڵی من لەت لەت و وێران\nفوتووری چاوی سەد دەروێش و شێخی خانە وێران کرد\n\n\nکە دەستی دایە شانە و پەرچەمی چین چینی داهێنا\nدڵی سەودازەدەیشمی هەر وەکوو زوڵفی پەرێشان کرد\n\n\nلە ڕۆژی ئەوەڵا بێ ئیختیاری من دەسی قودرەت\nمنی یەخسیری کافرزادەێیکی ناموسوڵمان کرد\n\n\nبە یادی شارەزووری وا کەمالی شیعر ئەڵێ ئێستا\nئەگەرچی دەردی پیری بیری وا یەک دەفعە تاڵان کرد"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "نیگاری بێ وەفا بۆ چی منت ڕیسوایی عالەم کرد", "poem_description": "", "poem_text": "نیگاری بێ وەفا بۆ چی منت ڕیسوایی عالەم کرد! \nبە ناهەق بۆچ منت دووچاری دەرد و مەینەت و خەم کرد\n\n\nلە مزگەوتا هەمیشە هەر خەریکی نوێژ و تاعەت بووم\nکە چی دوو چاوی مەستت بۆ چی مەیخانەی بە جێگەم کرد! \n\n\nلە لای لێوی کە دیم خاڵی ڕەشی سەرسام و حەیران بووم\nوتم بۆ چی لەسەر ئاوی بەقا گەوری بە هاودەم کرد! \n\n\nهونەر ڕزقێکی زۆر و نیعمەتێکی گەورەیە بۆ پیاو\nهونەرمەند ناشکورە گەر بێت بڵێت خوا ڕزقمی کەم کرد\n\n\nبزانە بەختیاریت چونکە باش تێفکرە وا گەردوون\nکڕاندی نوختەکەی زۆر مجرمی خێرا بە محرم کرد"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "نیگاری من کە ئەمڕۆ سەیری گەشتی گوڵستانی کرد", "poem_description": "", "poem_text": "نیگاری من کە ئەمڕۆ سەیری گەشتی گوڵستانی کرد\nخەجاڵەت بوو گوڵ و بولبول ویداعی ئاشیانی کرد\n\n\nنیازم چاوی مەستت وا بە تیلی بێ شەڕ و دەعوا\nبەبێ سووچ و قەباحەت قەتڵوعامی عاشقانی کرد\n\n\nچ بێ ڕەحمێکە ئەو شۆخە بە برژانگ و برۆی یەکسەر\nلەسینەی عاشقانا زامی شمشێر و سینانی کرد\n\n\nگران بوو حەللی مەعنای ئایەتی ڕووت تا دەسی قودرەت\nبە خەتتی عەنبەرین هات شەرح و تەفسیر و بەیانی کرد\n\n\nبە سەردەفتەر کەمالی کرد قوبوول ئەو دلبەرە ئەمڕۆ\nلە ڕێزی گیان فیدایانا کە هات و ئیمتیحانی کرد"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "وەفای ئەو یارە دەرهەق من زەمانێ بوو ئەویش ڕابورد", "poem_description": "", "poem_text": "وەفای ئەو یارە دەرهەق من زەمانێ بوو ئەویش ڕابورد\nدڵم بەینێ لە لای ئەو پاسەوانێ بوو ئەویش ڕابورد\n\n\nبە دەوری ڕووی گوڵی یارا هەمیشە هەروەکوو بولبول\nدڵم مەشغوولی فەریاد و فووغانێ بوو ئەویش ڕابورد\n\n\nلە چینی پەرچەمی شێواوی دڵبەر وا دڵم بەینێ\nشەهی چین و خەتا و هیندوستانێ بوو ئەویش ڕابورد\n\n\nوەفا و مەیل و مەحەببەت باو وعادەت بوو لە دنیادا\nنەماوە ئێستە ناوی داستانێ بوو ئەویش ڕابورد\n\n\nلە مەدحی ئەو خەتی سەوز و دەمی شیرینی دڵدارا\nکەمالی تووتیی شەککەر فشانێ بوو ئەویش ڕابورد"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "وەک نیگاهت کرد و نرخی بادەیی سەهبات شکاند", "poem_description": "", "poem_text": "وەک نیگاهت کرد و نرخی بادەیی سەهبات شکاند\nڕووت کە دەرخست گیانە بازاڕی گوڵی حەمرات شکاند\n\n\nزوڵفەکانت شانە کرد نرخی شکا میسکی خەتا\nپێکەنیت بازاڕی شەکری میسر و بەلچیکات شکاند\n\n\nکەعبە کەچ نابێ عەزیزم بۆچ لە لای زومرەی ڕەقیب\nتۆ لەسەر ماچێ بە جارێ عاشقی شەیدات شکاند! \n\n\nموحتەسیب ناترسێ بشکێ شووشەیی نامووسەکەت\nهەر وەکوو شووشەی شەراب و گەردنی مینات شکاند\n\n\nئەی فەلەک یا ڕەببی بشکێ دەستی چەرخی کەچڕەوت\nبێ سەبەب بۆ چی هەزار شووشەی دڵی دانات شکاند\n\n\nخاکی دەرگاکەت چ ئیکسیرێکە سەرسامم کە بەو\nوا کە قەدری تەختی شاهی خوسرەو و دارات شکاند\n\n\nسیحرە ئەشعاری بەلیغەت ئەی کەمالی ئافەرین! \nقیمەتی شیعری هەزاران شاعیری غەڕات شکاند"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "کە بۆ سەر موڵکی دڵ سەیری هوجوومی غەمزەکەی تۆم کرد", "poem_description": "", "poem_text": "کە بۆ سەر موڵکی دڵ سەیری هوجوومی غەمزەکەی تۆم کرد\nنیگارا یادی جەوری جەیشی چەنگیز و هەلاکۆم کرد\n\n\nکە خاڵ و پەرچەمی تۆم دی خەجاڵەت بووم وتم یا ڕەب\nلە ناو باخا لەبەرچی سەیری سونبول بۆنی شەوبۆم کرد\n\n\nلە خەوما جامی ئاوی کەوسەری دامێ پەری ڕوویێ\nسبەی زوو هاتە دی شوکری خوا ماچی دەمی تۆم کرد\n\n\nنەبوو حاڵی لە باسی ڕووی گەنم ڕەنگیی بتان زاهید\nکەچی زوو حاڵی لێ هات هەرکە باسی خەپلەیی جۆم کرد\n\n\nهەموو تاعات و نوێژم تێگەیشتم گیانی شیرینم\nنەبوو مەقبووڵ هەتاکوو سوجدەیی میحرابی ئەبرۆم کرد\n\n\nتەماشاکە کەمالی من نییە فەرقم لەگەڵ فەرهاد\nوەکوو ئەو بێستوونی کەند منیش وا قەلعی شاهۆم کرد"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "درەختێک", "poem_description": "", "poem_text": "درەختێ کە وا تاڵە ئەسڵی لە دەشت\nهەڵی کێشە تۆ بیبە باخی بەهەشت\n\n\nلە کەوسەر بدا ئاوی گەر حۆری عین\nبکا خزمەتی جیبرەئیلی ئەمین! \n\n\nزەمانێ کە وا پێئەگا و بەر ئەدا\nوەکوو خۆی بەری تاڵ و بێ فەڕ ئەدا\n\n\nلە ئەسڵا کە چونکە بەدە خیلقەتی\nبە دەست خۆی نییە تاڵە ماهییەتی"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "دوێنێ لە حەمام نازک ئەندامێ", "poem_description": "", "poem_text": "دوێنێ لە حەمام نازک ئەندامێ\nگڵە سەرێکی بۆن خۆشی دامێ\n\n\nوتم پێم بڵێ تۆ و هەقی خودا\nعەتری عەبیری یا میسکی خەتا\n\n\nوتی خاکێ بووم من لەسەر زەمین\nبەڵام لەگەڵ گوڵ بووم بە هاونشین\n\n\nبۆنی خۆشی ئەو تەئسیری کرد لێم\nئەگینا خاکم خاکی سەرە ڕێم"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "ڕێگای چاکە", "poem_description": "", "poem_text": "دەروێشێ هەبوو زۆر موسڵمان بوو\nئەهلی عیرفان و پیاوچاک و جوان بوو\n\n\nچوو بۆ لای شێخێک وتی بەقوربان\nلە دستی خەڵکی زۆر بووم هەراسان\n\n\nبە شەو وبە ڕۆژ دێن بۆ زیارەتم\nزۆر هەراسان بووم دڵ پڕ خەفەتم\n\n\nشێخەکە فەرمووی ئەتەوێ چارە\nپارە بسێنە لەوی ماڵدارە\n\n\nقەرز بدە بەوەی هەژار و لاتە\nهەر ئەمە بۆ تۆ ڕێگای نەجاتە"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "دەنکێ کوولەکە", "poem_description": "", "poem_text": "دەنکێ کوولەکە وەقتی بەهارێ\nسەوز بوو لە بێخ سپی چنارێ\n\n\nچنار تەمەنی سی یا چل ساڵ بوو\nبە وادەی مانگێ ئەم پێیدا هەڵچوو\n\n\nڕۆژێ کوولەکە وتی بە چنار\nتۆ زۆر تەمەڵیت ئەی بێ ئیعتیبار\n\n\nمن وا بە بیست ڕۆژ گەیشتمە ژوور تۆ\nبە قەدتا هەڵچووم ئازا و سەربەخۆ\n\n\nتۆ چونکە هێندە تەمەڵی و نامەرد\nدوا کەوتی لە من پەشێو و ڕەنگ زەرد\n\n\nجوابی دایەوە چناری ئازاد..\nوتی: کوولەکە تۆ مەبە دڵشاد\n\n\nبە مەی کە وا زوو ژوورووی من کەوتووی\nسەربەست و سەوزی وەها هەڵکەوتووی\n\n\nبوەستە هەتا ئەشنێ بای خەزان\nسەرما لێمان دا هەنگامی زستان\n\n\nئەوسا لێت مەعلووم ئەبێ بە یەقین\nکاممان تەمەڵ و بڵح و نامەردین"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "دەنکە شەونمێ بە وێنەی دوڕ جوان", "poem_description": "", "poem_text": "دەنکە شەونمێ بە وێنەی دوڕ، جوان\nدێتە سەر گوڵی بۆن خۆشی بەیان\n\n\nسونبول پەخش ئەبێ دائیم بە سەریا\nوەنەوشە سوجدە ئەبا لە بەریا\n\n\nبەم جاه و قەدرە دڵی خۆش ئەبێ\nبە بۆنی خۆشی گوڵ سەر خۆش ئەبێ\n\n\nهەڵئەسێ ئەچێ بۆ ئەوجی فەلەک\nئەیەوێ ببێ هاودەمی مەلەک\n\n\nچونکە زەعیفە و بێ تاقەت و تاو\nمەحو ئەبێتەوە بە نووری ئافتاو\n\n\nڕاستە ئاکامی مەغرووری وایە\nقەت مەغروور نابێ ئەوەی زانایە"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "ئەوا ڕۆییم لە داخت شۆخی سیمین بەر خودا حافیز", "poem_description": "", "poem_text": "ئەوا ڕۆییم لە داخت شۆخی سیمین بەر خودا حافیز\nبە جارێ تەرکی عەشقم کرد بتی کافر خودا حافیر\n\n\nدڵم پۆڵا نییە خۆ پارچە گۆشتێکە بەسە تاکەی\nبە ئەبرۆت ئەیدەیە بەر زەربەیی خەنجەر خودا حافیز\n\n\nلە ئیمان خۆم تەوەللا کرد بە یادی بەژن و باڵای تۆ\nئەوەندەم سوجدە برد بۆ سەرو و بۆ عەڕعەڕ خودا حافیز\n\n\nهەزار عیلم و دوعام کرد عاقیبەت ئەو چاوە سەححارە\nبەتاڵی کردووە ئەی شۆخی ئەفسوونگەر خودا حافیز\n\n\nکەمالی دڵ برینداری دەمی شمشێری ئەبرۆتە\nبەغەمزەت سا لە سینەی بەس بدە نیشتەر خودا حافیز"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "زەمین", "poem_description": "", "poem_text": "زەوی ڕازی خۆی ئاشکرا کا ئەگەر\nئەوەی وا لە دڵیایە بیخاتە دەر\n\n\nئەبینی لە شیرین سواران پڕە\nلە شاهەنشەه وتاجداران پڕە\n\n\nپڕی مەردی زانایی دەریا دڵە\nپڕی نازەنینانی ڕوومەت گوڵە\n\n\nبە سەر خاکی ئەم شەهریارانەدا\nبە سەر ئەم هەموو گوڵ عوزارانەدا\n\n\nتکایە برای خۆشەویست و عەزیز\nبە سەریا مەڕۆ تۆ بە دەعیە و بە فیز\n\n\nکە ئەم خاکە گۆنایە، لێوە، دەمە\nخەت و خاڵە سینە و برۆ و پەرچەمە\n\n\nزەمانێ ئەمانیش لەسەر ڕووی زەمین\nگەڕاون بە کامی دڵ و پێکەنین\n\n\nبە دەردی دڵی زویر و خەمناکەوە\nلە پاشان هەموو چوونە ژێر خاکەوە"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "سەرداری ئەولیای جیهانی پێشەوایە غەوس", "poem_description": "", "poem_text": "سەرداری ئەولیای جیهانی پێشەوایە غەوس\nبۆ گوم بوانی ڕاهی هودا ڕەهنمایە غەوس\n\n\nئەولادی فەخری عالەمە سەردارە سەییدە\nنووری دوو دیدە، حوسنی موححەبەت نومایە غەوس\n\n\nشابازی عەرشی حەزرەتی زاتی ئیلاهییە\nیەعنی بە جوملە سڕڕی خودا ئاشنایە غەوس\n\n\nسەنعان خیلافی ئەمری ئەوی کرد بوو بە گەور\nئەمری هەتاکوو ڕۆژی قیامەت ڕەوایە غەوس\n\n\nدەرمانی دەردی مەینەتیی دنیا و ئاخیرەت\nقوربانی بم لە لای ئەوە موشکیل گوشایە غەوس\n\n\nبۆ تەوفی ڕەوزەیی ئەوە دائیم مەلائیکە\nشەڕیانە، پادشاهی مەلائیک سوپایە غەوس\n\n\nپشت و پەناهی بێ کەس و داماوی عالەمە\nپەیوەستە دەستگیری هەژار و گەدایە غەوس\n\n\nمردووی زیندوو کردەوە وەک حەزرەتی مەسیح\nواقیف بە سڕڕی بارگەهی کیبریایە غەوس\n\n\nکەنناسی بەردەری ئەوە شاهانی ڕووی جیهان\nبۆ ژانی دیدە خاکی دەری تووتیایە غەوس"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "ساقی لە داخی خەمی زەمانە", "poem_description": "", "poem_text": "ساقی لە داخی خەمی زەمانە\nدەردم گرانە\n\n\nدەخیلم هەڵسە زووکە ئازانە\nتو خوا مەردانە\n\n***\n\nبگەرە فریام یەکجار پەشێوم\nزۆر بار بەلێوم\n\n\nعەوداڵی دەشت و ڕەهەندەی کێوم\nوا قوڕ ئەپێوم\n\n***\n\nسوپای خەم و دەرد هێرشی هێنا\nئەمڕۆ تا فەردا\n\n\nوڵاتی دڵم ئەکا ئیستیلا\nکەس چاری ناکا\n\n***\n\nساقی گیان مەگەر تۆ بە پێکی مەی\nجەیش و سوپای خەم\n\n\nبشکێنی ئازا ڕزگارم بکەی\nلە دەرد و ماتەم\n\n***\n\nبە یادی دیدەی مەستی سێوەنگت\nتێکە پێکی مەی\n\n\nلە شەوقی لێوی ئاڵی گوڵ ڕەنگت\nبمدەرێ پەی پەی\n\n***\n\nدڵەی بە تاڵان براوم قوربان\nلە دەست سوپای خەم\n\n\nبسێنەرەوە توخوا ساقی گیان\nتکات لێ ئەکەم\n\n***\n\nهەرچەندە دڵم بێ کەڵکە لای تۆ\nئازیز بزانە\n\n\nبمێنێ چاکە نەونەمامی تۆ\nبۆتۆ قەڵغانە\n\n***\n\nدوور ئەخاتەوە لێت دەرد و بەڵا\nبە ڕۆژ و بە شەو\n\n\nبەڵا گەردانی باڵاتە بە خوا\nبێ خۆراکە و خەو\n\n***\n\nئەسووڕێتەوە وەکوو پاسەوان\nهەرگیز ناسرەوێ\n\n\nئەپاڕێتەوە لە قاپی یەزدان\nقەزات لێی کەوێ\n\n***\n\nکە وا بوو ئازیز شەرت و وەفات بێ\nترسی خودات بێ\n\n\nڕزگاری بکە با هەر لە لات بێ\nعەبدی دەرگات بێ\n\n***\n\nحەیفە پێت بڵێن کە بێ وەفا بوو\nچاری نەکرد زوو\n\n\nبە تاڵان برا دڵەی کۆست کەوتوو\nوا لەکیسی چوو"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "شاعیرێک هەبوو ناوی هومام بوو", "poem_description": "", "poem_text": "شاعیرێک هەبوو ناوی هومام بوو\nخەڵکی ئەسفەهان شیرین کەلام بوو\n\n\nکوڕێکی هەبوو زۆر جوان و لاوچاک\nڕووی بە وێنەی ڕۆژ بە شەوق و ڕووناک\n\n\nبە عەبا و پەچە ئەچوو بۆ گەڕان\nهەتا نەیبینن پیاوان و ژنان\n\n\nڕووی گەر ڕووت بوایە دەستە بە دەستە\nشوێنی ئەکەوتن بە دڵی خەستە\n\n\nڕۆژێ لە ڕۆژان جەنابی هومام\nکوڕەکەی خۆی برد سەحەر بۆ حەمام\n\n\nلە تاریکی دا کوڕەکەی دانا... \nخۆی سەری ئەشت وەک ناتر ئازا\n\n\nسەعدی شیرازی بە ئەمری یەزدان\nوا ڕێکەوت چوو بۆ شاری ئەسفەهان\n\n\nئەیزانی کە وا جەنابی هومام\nلەگەڵ کوڕەکەی چووە بۆ حەمام\n\n\nخۆی ڕووت کردەوە چووە ژوورەوە\nبە دڵی پاکی پڕ سروورەوە... \n\n\nچووە پێشەوە زوو بۆلای هومام\nپرسیاری لێ کرد هومام پاش سەلام\n\n\nوتی: خەڵکی کوێیت شەخسی هونەرمەند\nوتی: شیرازیم مەردی دڵپەسەند\n\n\nوتی شیرازی بزانە قوربان\nلە سەگ زۆرترن خۆ لە ئەسفەهان\n\n\nسەعدی وتی پێی: مەردی هونەروەر\nلە لامان ئێوە لە سەگن کەمتر\n\n\nوتی تۆ شیعری سەعدی ئەزانی\nبۆم بخوێنەوە بێ دڵ گرانی\n\n\nسەعدی وتی پێی پەردەیە هومام\nخودایە لا چێ بگەم بە مەرام\n\n\nتێگەیشەت ئەمە سەعدی یە هومام\nهەڵسایە سەرپێ زوو کردی سەلام\n\n\nوتی سەعدی گیان کوڕەکەم بۆ تۆ\nپێشکەشت ئەکەم بە بێ گفتوگۆ"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "شەماڵ بۆ لای لەیل شەماڵ بۆ لای لەیل", "poem_description": "", "poem_text": "شەماڵ بۆ لای لەیل شەماڵ بۆ لای لەیل\nشەماڵ دەخیلم بچۆ بۆ لای لەیل\n\n\nبۆ لای لەیلەکەی بێ وەفا بێ مەیل\nپێشکەش کە نامەی دەروون لە خەم کەیل\n\n\nبڵێ ئەی ئازیز شۆخی بێ پەیمان\nبێ شەرت و مروەت بێ وەفا و ویژدان\n\n\nمەجنوونی شەیدای هەرزەگێلەکەت\nدەروون لە خەم کەیل شێت و وێڵەکەت\n\n\nدائیم هەر ئەڵێ بە پەرۆشەوە\nبە دڵی زویری پڕ خورۆشەوە\n\n\nگیانەکەم خۆ من بە ڕۆژ و بە شەو\nناسرەوم دائیم بێ خۆراک و خەو\n\n\nلە بەر دەرگاکەت هەتا بەیانی\nئەسووڕێمەوە بۆ پاسەوانی\n\n\nبۆ بەردەبازی سەر ڕێگات سەرم\nبۆ فەرشی بەرپێت دڵەی بە نەرم\n\n\nدائیم ئامادەن بە ئارەزووی گیان\nهەتا پێت نەگات زەرەر و زیان\n\n\nتۆش کەچی تا بێ مەیلت کەم ئەبێ\nدڵم دووچاری دەرد و خەم ئەبێ\n\n\nنە ڕوویەکی خۆش نە وەفات هەیە\nتەنها هەر جەور و هەر جەفات هەیە\n\n\nمنیش وا دڵم لە تۆتەوساوە\nمەیلە گەرمەکەی ئەوسام نەماوە\n\n\nئەمجا کێ بیکات شەو پاسەوانی\nلە بەر دەرگاکەت هەتا بەیانی\n\n\nکێ دڵی لەت لەت بکات وەک شانە\nکە پێی دابێنێت ئەم قژە جوانە! \n\n\nمن ڕزگارم بوو لە دەرد و جەفا\nتۆ زیان ئەکەی یاری بێ وەفا"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "پاییزی دڵداری", "poem_description": "", "poem_text": "شەماڵ دەخیلم بچۆرە گوڵزار\nلە جیاتی بەندە بڵێ بە دڵدار\n\n\nئاخۆ لە بیرتە ئازیز ئەو ڕۆژەی\nکە جێگەی گوڵی گرتبۆەوە خار! \n\n\nهەر من و تۆ بووین لە ناو گوڵشەندا\nجگە لە ئێمە تیا نەبوو یار\n\n\nفەرمووت داخەکەم ئەوا پاییز هات\nلەمەولا چی بکەین لە ناو ژووری تار! \n\n\nوتم پاییزی عەشقی من و تۆیش\nگیانەکەم ڕۆژێ ئەبێ ئاشکار\n\n\nئەمڕۆ کە لەیەک جیا ئەبینەوە\nبێتەوە بیرت قسەی من ئەی یار\n\n\nکە لە دوای خۆشیی گیانەکەم خەم دێت\nلە دوای شادی دەرد و ماتەم دێت"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "فەلەک ڕاست بڕۆ فەلەک ڕاست بڕۆ", "poem_description": "", "poem_text": "فەلەک ڕاست بڕۆ فەلەک ڕاست بڕۆ\nتۆ بی و خودا فەلەک ڕاست بڕۆ\n\n\nپێم بڵێ بەڵام بێ فێڵ و درۆ\nمانگی من جوانە یا خۆ مانگی تۆ! \n\n\nمانگی من خاوەن بەژن و باڵایە\nباڵای بە وێنەی سەروی ساوایە\n\n\nچاوی هەروەکوو کارئاسکیخەتا\nهۆش و ئارامی عاشقان ئەبا\n\n\nمانگی تۆ لە کوێ بە قسەی شیرین\nبە عیشوە و لەنجە و لار و پێکەنین\n\n\nخۆشی ئەبەخشێ بە عاشقی زویر\nجوان ئەکاتەوە دڵی پیاوی پیر؟ \n\n\nلای خۆت مانگی تۆ بە جوانی تاقە... \nخۆ چەند شەو هیلال چەند شەو مەحاقە\n\n\nمانگی من کە وا لە زەمین دایە\nدائیم لە تافی چواردەمین دایە\n\n\nمەحاقی نییە و بە هیلال نابێ\nفەلەک تۆ شێتیت مانگ ئەبێ وا بێ\n\n\nمانگ مانگی منە قەت ئاوا نابێ"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "بە ڕێگەی عەشق دا ناڕوا ئەبەد خۆ مەردمی عاقیل", "poem_description": "", "poem_text": "بە ڕێگەی عەشق دا ناڕوا ئەبەد خۆ مەردمی عاقیل\nئەوەی بڕوا بە وێدا عەقڵ و هۆشی زوو ئەبێ زائیل\n\n\nلە سۆفیم هێندە دیوە من ڕیا و بوخل و تەمەع ئەسڵا\nنییە تەبعم بەدەرس و وەعز و شێخ و خانەقا مائیل\n\n\nلە نوێژ و تاعەتا گەر ڕوو نەکەیتە تاقی ئەبرۆی یار\nبەبێ شک تاعەتی تۆ نادروستە وعاتیل و باتیل\n\n\nبە دائیم مائیلی جامی شەراب و بادەیی نابم\nلە شەوقی دیدەیی مەست و بلووری گەردەنی فازیل\n\n\nئەگەر مەردی لە ڕێگەی عەشقی یارا گیانی شیرینت\nفیداکە زوو مەترسە ئەی کەمالی تاببی کامیل"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "پیر", "poem_description": "", "poem_text": "لاوێک پیرێکی پشت کۆماوەی دی\nورد ورد ئەگەڕا لاوەکە پرسی: \n\n\nچیت لێ ون بووە توخوا مامە گیان! ؟ \nجوابی دایەوە پیری قسەزان: \n\n\nوتی چاوەکەم بۆ چی نازانی\nوونم کردووە تەمەنی جوانی! ؟"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "بێ ویساڵت کەی تەمەننای جەننەتولمەئوا ئەکەم", "poem_description": "", "poem_text": "بێ ویساڵت کەی تەمەننای جەننەتولمەئوا ئەکەم\nبێ نیگاهت چۆن خەیاڵی بادە و سەهبا ئەکەم\n\n\nبێ خەتت مومکین نییە دڵ دەم بە ڕێحانەی بەهەشت\nبێ گوڵی ڕووت کەی تەماشای لالەیی حەمرا ئەکەم؟ \n\n\nشێوەیێکی چاوی مەخمووری نیگاری پێوەیە\nبۆیە دائیم حەزلە سەیری نێرگزی شەهلا ئەکەم\n\n\nئیلتیفاتی با نەبێ ئەو شۆخە خۆ جەوری هەیە\nمشتەری چاکم بە ڕۆح جەور و جەفای سەودا ئەکەم\n\n\nمن کە مەجنوون مەشرەبم چیمە بەسەر شارانەوە\nشێتی لەیلم ڕوو لە کێو و هەردە و سەحرا ئەکەم\n\n\nتۆ کە یارم بیت عەزیزم چیم بە سەر دنیاوەیە\nتۆی مەبەستم ئیکە لەم دنیایە ئیستیغنا ئەکەم\n\n\nبۆ فەلەک ناکەم تەنەززول هەروەکوو نوری ئەڵێ: \n«من بە چەرخی ئاسمانی سپڵە ئیستیهزا ئەکەم»"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "بە تاتای پەرچەمی شۆخێکی بێ پەروا گرفتارم", "poem_description": "", "poem_text": "بە تاتای پەرچەمی شۆخێکی بێ پەروا گرفتارم\nعیلاجم ناکرێ نابیستێ کەس فەریاد و هاوارم\n\n\nبەنەشئەی نێرگسی مەخمووری چاوی دڵبەرێ مەستم\nهەمیشە بۆیە مەدحی نێرگسی شەهلایە گوفتارم\n\n\nبەیادی تەبعی شەککەر باری یارم تووتییی تەبعم\nغەزەل خوانە کەمالی بۆیە وا شیرینە ئەشعارم\n\n\nلە گۆشەی تەکیەدا گاهێ ئەکەم تەسبیح و تەهلیلە\nکنێسە جێگەمە گاهێ خەریکی بەندی زوننارم\n\n\nلە دیوانی ئەدەب دا تا ئەمێنم دائەڕێژم من\nبناغەی شێعری ڕەنگین چونکە ئوستادێکی هوشیارم\n\n\nجیهان هیچە بەقا هیچە ژیان هیچە فەنا هیچە\nئیتر بۆ خەم بخۆم بۆ دەوری پێشووی پار و پێرارم"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "بە دوورم تێمەگە قەلبەن موقیمی خاکی دەرگاتم", "poem_description": "بۆ مامۆستا «بێخود»", "poem_text": "بە دوورم تێمەگە قەلبەن موقیمی خاکی دەرگاتم\nبە وێنەی قۆچی قوربانی بەڵاگەردانی باڵاتم\n\n\nبە یادی تاقی ئەبرۆی تۆیە گەر وا ڕوو لە میحرابم\nلە شەوقی چاوی مەستی تۆیە دەربانی خەراباتم\n\n\nلە مەحشەردا بە مەستی دەرئەهێنم سەر لە خاکی گۆڕ\nوەها مەستی نیگاهی نێرگزی مەخمووری شەهلاتم\n\n\nلە من هەرگیز مەکە قوربان تەڵەب ئادابی هۆش و فام\nچەل و مل بەندەیێکی زەڕخەریدەی بێ سەر و پاتم\n\n\nچ نەزدیکی و چ دووری بەندەیی نابێ لە دڵ زائیل\nبە دوورم تێمەگە قەلبەن موقیمی خاکی دەرگاتم"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "بەرامبەر تاقی ئەبرۆت ڕوو لە میحرابی دووعا ناکەم", "poem_description": "", "poem_text": "بەرامبەر تاقی ئەبرۆت ڕوو لە میحرابی دووعا ناکەم\nدوو چاوی مەستی نازت شاهیدن من کاری وا ناکەم\n\n\nتەماعکاری و ڕیایی عەیب و بێ نامووسیە بۆ پیاو\nئەگەر تاجم لەسەرکا، قەت ڕیا بۆ پادشا ناکەم\n\n\nوەفاداری لە لای من فەڕزە تا ماوم لە دنیادا\nلە پاش مەرگیش لە ڕۆژێ مەحشەرا تەرکی وەفا ناکەم\n\n\nسەبا نەختێ لە تۆزی خاکی ڕێی بۆ من ئەگەر بێنیت\nئیتر بۆ چاری ئێشی چاوەکەم داوای دەوا ناکەم\n\n\nلەگەڵ گەلما کەمالی گەر خیانەت کەم قوڕمساغم\nلە دونیا و قیامەت ڕووڕەشی قاپی خودا ناکەم"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "بەرامبەر چاوی مەستت دڵ بە مەی قەت ئاشنا ناکەم", "poem_description": "", "poem_text": "بەرامبەر چاوی مەستت دڵ بە مەی قەت ئاشنا ناکەم\nکە خاکی پێت ببێ بۆ دیدە مەیلی تووتیا ناکەم\n\n\nلەسایەی چەتری چینی پەرچەمت من مەست و سەرسامم\nهەتا ماوم عەزیزم ئارەزووی میسکی خەتا ناکەم\n\n\nلە ئاوی کەوسەری لێو و دەمت دەم تەڕ بکەم جارێ\nوەک ئەسکەندەر لە مەرگیشا هەوای ئاوی بەقا ناکەم\n\n\nدوو چاوم کوێرە ئێستا من ئەکەم شوکرانەیی یەزدان\nکە نابینام تەماشای پیاوی سپڵە و بێ وەفا ناکەم\n\n\nدە گەز خام و دوو سێ گەز ئەرزە جێگە و بەرگی ئاخرمان\nکەمالی حەز لە قەسر و باخ و بەرگی پادشا ناکەم"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "بەستەیی زنجیری زوڵف و داخداری خاڵتم", "poem_description": "", "poem_text": "بەستەیی زنجیری زوڵف و داخداری خاڵتم\nئەی سەنەم شێتی زڕەی پاوانە و خڕخاڵتم\n\n\nکۆهکەندێکم لە کێوی بێستوونی ئولفەتا\nدائیمەن شیرین مەزاقی باسوقێکی تاڵتم\n\n\nبیتە عەنقایێ لە ئەوجی سووتنا پەروانە تۆ\nبۆ حوزووری شەمعی مەجلیس گەر بچیت شەهباڵتم\n\n\nبەسمە ساقی گەردنی مینا و لێوی جامی مەی\nمن کە شێتی گەردنی بێگەرد و لێوی ئاڵتم\n\n\nگەردی من بۆ سورمەیی دیدەی غەزاڵان دەست ئەدا\nچونکە کوشتەی تاقی ئەبرۆ و دوو چاوی کاڵتم\n\n\nباری میننەت تا قیامەت ئەهلی دڵ هەڵناگرێ\nبۆ بەهشتی وا دەزانی زاهیدا حەمماڵتم\n\n\nتۆم لە پاسەنگی سەبوک مەغزانی عەسرا دانەنا\nمن بە نەقدی لەفزی شیرین موشتەریی مسقاڵتم\n\n\nقەت بە حاڵی دانەناوە حەمدی ژیانی بێ کەمال\nئەی کەمالی بێ مرووەت سەیری چەند بێ حاڵتم!"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "تاکو ئەو ڕۆژەی لە سەنگی سەختی ئەلحەد سەر ئەدەم", "poem_description": "", "poem_text": "تاکوو ئەو ڕۆژەی لە سەنگی سەختی ئەلحەد سەر ئەدەم\nزەحمەتە داوێنی یاری مەهجەبین چۆن بەرئەدەم\n\n\nمانگ ئەوا گیراوە وەک حەمدی ئەڵێ تا بەر ئەبێ\n«هەر لە تەشتی سینەیی زامار و تەپڵی سەر ئەدەم»\n\n\nتۆ کە شاهەنشاهی موڵکی حوسنی ئەمڕۆ چاوەکەم\nوا منیش ئێستا سکەی جوانیت لە زیو و زەڕ ئەدەم\n\n\nعەشقی تۆی گەر تیا نەبێ کەللەم بە شەق کاسی ئەکەم\nتۆی نەبێ تێدا دڵم بەر نیشتەر و خەنجەر ئەدەم\n\n\nخاکی بەردەرگانەکەت گەر مەسکەنم بێ گیانەکەم\nمن ئیتر هەر شەق لە تەخت و ئەفسەری قەیسەر ئەدەم"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "زۆر لە ڕۆژ بێزارم و هەر حەز لە کاتی شەو ئەکەم", "poem_description": "", "poem_text": "زۆر لە ڕۆژ بێزارم و هەر حەز لە کاتی شەو ئەکەم\nحەز لەشەو بۆیە ئەکەم من چونکە مەیلی خەو ئەکەم\n\n\nمن خەوم یەکجار لە لا خۆشە کە چونکە دائیما\nدلبەرم دێتە خەوم هەر سەیری باڵای ئەو ئەکەم\n\n\nڕۆژێ فەرهادی کە دی شیرین وتی: تۆم خۆش ئەوێ\nباوەڕت بێ یادی تۆ گیانە بە ڕۆژ و شەو ئەکەم\n\n\nخۆت ئەزانیت عاشقێکم هەروەکوو تۆ ڕۆژ و شەو\nسەیری چاوی مەست و گۆنای وەک گوڵی خوسرەو ئەکەم"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "شامی دووریی من کە ڕۆژی وەسڵی دڵبەر یاد ئەکەم", "poem_description": "", "poem_text": "شامی دووریی من کە ڕۆژی وەسڵی دڵبەر یاد ئەکەم\nهەر وەکوو نەی ڕۆژ و شەو هەر شیوەن و فەریاد ئەکەم\n\n\nهەقمە گەر عەڕعەڕ پەرستش کەم لە شەوقی بەژنی یار\nپیری عەشقم چەشنە ئایینێکی نوێ ئیجاد ئەکەم\n\n\nچونکە شێوەی بەژن و باڵای ئەو دڵارامەی ئەکەم\nتاکوو گیانم بێ لە بەردا خزمەتی شمشاد ئەکەم\n\n\nغەم وەفادارە لە من یەک لەحزە جیا نابێتەوە\nیاری تەنگانەم خەمە هەر بەو دڵی خۆم شاد ئەکەم\n\n\nدڵ لە کوردستان گەلێ بێزارە وەختە شەق بەرێ\nجا کەمالی عەزمی بەغدادی بەهەشت ئاباد ئەکەم"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "شوکور ئینسانم ئەسڵا حەز بە ئازاری بەشەر ناکەم", "poem_description": "", "poem_text": "شوکور ئینسانم ئەسڵا حەز بە ئازاری بەشەر ناکەم\nزەرەر نادەم لە کەس خۆم تووشی فیتنە و دەردیسەر ناکەم\n\n\nلە توانامایە دائیم هاودەمی دێو و شەیاتین بم\nبەڵام مومکین نییە ساتێ ڕفێقی پیاوی کەر ناکەم\n\n\nگەلێ دوورن بڵندیی هیممەت و کۆکردنەوەی پارە\nقەلەندەر مەشرەبم من جەمعی خاشاک و شەرەر ناکەم\n\n\nفەلەک گەر بێ و بکا شاباشی من ئەستێرەکانی خۆی\nتەنەزوول بۆ تەماشای شەوقی خورشید و قەمەر ناکەم\n\n\nقەناعەت پەروەرم بە خوا تەمەعکاریم لە لا کوفرە\nدەنی نیم مەدحی خەڵکی بۆ دەسندە و زیو و زەڕ ناکەم\n\n\nموتەووەل بوو کەمالی باسی زوڵف و پەرچەمی دلبەر\nلە پێچ و تابی پەرچەمیا حیکایەت موختەسەر ناکەم"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "شەهیدی تیری برژانگی کەژەڵ چاوێکی بێ دینم", "poem_description": "", "poem_text": "شەهیدی تیری برژانگی کەژەڵ چاوێکی بێ دینم\nشەفاعەت خوازمە ڕۆژی قیامەت بەرگی خوێنینم\n\n\nلە لێوم گوڵ ئەبارێ کاتێ باسی ڕوویی دلبەر کەم\nکە بێمە باسی ئەو لێو و دەمەی دەم پڕ لە هەنگوینم\n\n\nقەناعەت پەروەرم میننەت لە شا هەڵناگرم هەرگیز\nبە جامی جەم ئەبەد ناگۆڕمەوە کاسەی سەفالینم\n\n\nلە دنیا نرخی قەند و شەککەر ئەشکێ بێ شک و شوبهە\nئەگەر ببیەن کەلام و لەفزی جوان و شێعری ڕەنگینم\n\n\nبە خوێنی جەرگەکەم دەستی کە ڕەنگین کرد نیگار فەرمووی\nکەمالی سەیری کە چەند جوانە سەر پەنجەی نیگارینم"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "لە دووریت چاوەکەم دووربێ لە ڕووت ئالوودەیی دەردم", "poem_description": "", "poem_text": "لە دووریت چاوەکەم دووربێ لە ڕووت ئالوودەیی دەردم\nوەکوو بەرگی خەزان دائیم پەشێو و زویر و ڕەنگ زەردم\n\n\nلە دووری پەرچەمی چین چین و شێواوت عەزیزی من\nتەماشاکە چلۆن شێواوە یەکسەر قافیەی فەردم! \n\n\nهەتا لێم دوورە خاڵی کوڵمەکەت ئەی گیانی شیرینم\nبە جارێ سەیری کە گیراوە دائیم شەش دەری نەردم\n\n\nجنێو و قاری تۆم لا باشترە بەخوا لە لوتفی خەڵک\nلە جەوری تۆ ئەگەر شەکوا بکەم من دیارە نامەردم\n\n\nڕەفیقی حەزرەتی پەروانەم ئێستا من لە ڕێی عەشقا\nبە قیژە و قیڕەقیڕ بولبول مەحاڵە بێ بە هاودەردم\n\n\nکە دائیم خاکی سەر ڕێگای نیگارم هەقمە خەڵکینە\nئەڵێم بەڵکوو خودا بیکا بگاتە دامەنی گەردم! \n\n\nڕەفیقی ئەم زەمانە بێ وەفا و بێ شەرت و پەیمانن\nلە ناو شار بۆیە من بێزارم و وێڵی کەژ و هەردم"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "لە شاخ و کێوی دەرد و مەینەتا فەرهادی بێ حاڵم", "poem_description": "", "poem_text": "لە شاخ و کێوی دەرد و مەینەتا فەرهادی بێ حاڵم\nلە دەشت و چۆڵ و هەردەی وەحشەتا مەجنوونی عەوداڵم\n\n\nلە باس و خواسی دنیا ناگەم و قەت ناوی کەس نابەم\nلە عەیبی خەڵکی چاوپۆشی ئەکەم کوێر و کەڕ و لاڵم\n\n\nخەت و مەت پەشمە لام چیمە لە دەرسی کاڵی نەحو و سەرف\nخەریکی مەشقی عەشق و خوێندنی دەرسی خەت و خاڵم\n\n\nلە حەفتا تێپەڕیم و وا ئەزانن پیر و داماوم\nلەسایەی عەشقەوە وا تازە مەشغووڵی گڕوگاڵم\n\n\nبە شوعلەی هەر چرایەک من وەکوو پەروانە ناسووتێم\nبە شەوقی ڕووی نیگاری مەهجەبین سووتا پەڕ و باڵم\n\n\nکەمالم بێ ئیتر بۆ چیمە ماڵ و زیو و زێڕ\nلە سایەی خواوە خۆم خاوەن کەمالم گەرچی بێ ماڵم"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "لە ڕێزی شاعیرانا بۆیە من ئەمڕۆ سەر ئەفرازم", "poem_description": "", "poem_text": "لە ڕێزی شاعیرانا بۆیە من ئەمڕۆ سەر ئەفرازم\nلە شاگردانی بەزمی حەزرەتی مەحوی شەکەرڕازم\n\n\nلە پاش مەحوی هەمیشە پەیڕەوی سالم ئەکەم لاکین\nبە دڵ زۆر عاشقی هەڵبەستی ناری ی نوکتەپەردازم\n\n\nلە دیوانی ئەدیبانی هەموو ئێرانییانا من\nغوڵام و عەبدی حافز خواجە شەمسەددینی شیرازم"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "لە کونجی بێ کەسیدا شەو کە یادی وەسڵی تۆ سەرکەم", "poem_description": "", "poem_text": "لە کونجی بێ کەسیدا شەو کە یادی وەسڵی تۆ سەرکەم\nلە خۆشی خۆشیا وەختە کە بفڕم باڵ و پەڕ دەرکەم\n\n\nلە دەست تەعنەی ڕەقیبان مات و داماوم نییە چارەم\nئەبێ یا ئەرکی عەشقی ئەو بکەم یا هەردوو گوێم کەڕ کەم\n\n\nموتاڵای خەتتی نەوڕەستەت بە من قەت ناکرێ گیانە\nمەگەر عیلمی لەدوننی من بە جارێ حیفز و ئەزبەر کەم\n\n\nئەگەر بۆم دەست بدات ماچی دەمی تۆ ڕۆحی شیرینم\nخەجاڵەت بم لە حەشرا گەر تەمەننای ئاوی کەوسەر کەم\n\n\nدوو چاوم هەڵئەکۆڵم تا نەبینم تاقی ئەبرۆی تۆ\nبە خۆڕایی دڵم بۆچ تووشی زەربەی شیر و خەنجەر کەم\n\n\nمەحاڵ و سەعبە تەسخیری پەری ناکا بەنی ئادەم\nکەمالی بۆ چی بێ جێ من تەمەننای وەسڵی دلبەر کەم"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "لەسەر ڕۆژی جەبینت لادە سا تو بی خوا پەرچەم", "poem_description": "", "poem_text": "لەسەر ڕۆژی جەبینت لادە سا تو بی خوا پەرچەم\nمەهێڵە هەر وەکوو شەو ڕۆژی عاشق ڕەش بکا پەرچەم\n\n\nئەگەرچی لایەقی ئەو ڕووتبەیە نیم گیانی شیرینم\nکەرەم کە، با شەوێک تەوقی ملی من بێ دەبا پەرچەم\n\n\nبە جارێ ڕۆژی ئیمانم بە ژەنگی کوفر ئەبێ تەبدیل\nئەگەر ئەو یاری دڵ ئازارە بێتو دەربخا پەرچەم\n\n\nشکەنج و پێچ و تابی مەسکەنی دڵمە دەخیلت بم\nئەپچڕێ بەندی جەرگم پێی بڵێ با بانەدا پەرچەم\n\n\nئەکەم تەخسیری موڵکی هیند ئەگەر ئەو دلبەرە ڕۆژێ\nبخاتە سەر سەرم وەک سێبەری باڵی هوما پەرچەم"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "نیگارم بێ وەفا و بێ مەزهەب و ئایینە ئەیزانم", "poem_description": "", "poem_text": "نیگارم بێ وەفا و بێ مەزهەب و ئایینە ئەیزانم\nلەگەڵما دائیما مەیلی بە قار و قینە ئەیزانم\n\n\nکە دڵ وا حەپس و گیراوە لە داوی یاری بێ ڕەحما\nهەموو سووچ و گوناهی پەرچەمی چین چینە ئەیزانم\n\n\nلە سایەی ماچی ئەو لێوانەوە بێ ئیحتیاجم من\nکە هەنگوین و نەبات و شەککەرم تەئمینە ئەیزانم\n\n\nوتی شەو کەس لە تاو هاواری تۆ نانوێ وتم گیانە\nچ فایدە نابییەی گوێی لای منت سەنگینە ئەیزانم\n\n\nلە عەشقی خاڵی شینی تۆیە! قوربان ئاسمانی پیر\nلیباسی ماتەمی پۆشیوە ڕەنگی شینە ئەیزانم\n\n\nمەکە حاشا لە خوێنم ڕۆژی مەحشەر قاتڵم هەر تۆیت\nبە خوێنی جەرگی من سەر پەنجەکەت ڕەنگینە ئەیزانم"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "وەختی وەسڵی ئەو پەریزادە وەها بێ حاڵ ئەبم", "poem_description": "", "poem_text": "وەختی وەسڵی ئەو پەریزادە وەها بێ حاڵ ئەبم\nهەروەکوو فێ دار ئەگەر بێ و گفتوگۆ کەم لاڵ ئەبم\n\n\nگیانی شیرینم ئەکەم قوربانی ئەو شۆخە کەچی\nهێندە بەدبەختم هەتاکوو بێم لە لای هەر تاڵ ئەبم\n\n\nیار وتی پێم خامی عەرزم کرد لە بۆتەی عەشقتا\nشەرتە جانا خۆم بتاوێنم هەتاکوو قاڵ ئەبم\n\n\nبێ وەفایە گوڵ هەموو دوو هەفتە ڕووی خۆی دەرئەخا\nمن لەمەولا عاشق و مەجبوری دڕک و داڵ ئەبم\n\n\nنەوجەوانان هێندە ئولفەتیان بە من داوە کەمال\nسەیری کە بەم پیرییە هەرتاکوو بێم منداڵ ئەبم"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "پیرم کە سەیری سینەیی وەک باخی بەی بکەم", "poem_description": "شیعری حافظ بە تەخمیس کردنی کوردی", "poem_text": "پیرم کە سەیری سینەیی وەک باخی بەی بکەم\nیا مەیلی نەوخەتانی خیابانی ڕەی بکەم\n\n\nوا چاکە ئەسپی فیکر و هەوەس ئیکە پەی بکەم\nلاکین مەحاڵە مەوسمی گۆڵ تەرکی مەی بکەم\n\n\nمن لافی ئەقڵ لێ ئەدەم ئەم کارە کەی بکەم! \n\n\nشێواوە ئەم جیهانە وەها باشە زوو بڕۆم\nبێ هوودەیە کە ئیستەکە مەشغووڵی هاتوچۆم\n\n\nبەندە و غوڵامی حافزی شیرازی نوکتەگۆم\nدونیا وەفای نییە و نەبووە پێکێ تێکە بۆم\n\n\nتامن حیکایەتی جەم و کاوس و کەی بکەم"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "چلۆن قابیل نییە تەنها شورووعی قەتڵی هیتلەر کەم", "poem_description": "", "poem_text": "چلۆن قابیل نییە تەنها شورووعی قەتڵی هیتلەر کەم\nوەهاش نابێ لە داوی پەرچەمی یارا دڵم دەرکەم\n\n\nلە دەس تانەی ڕەقیبان مات و داماوم نییە چارەم\nئەبێ یا تەرکی عەشقی تۆ بکەم یا هەردوو گوێم کەڕ کەم\n\n\nموتاڵای خەتتی نەوڕەستەت بەمن قەت ناکرێ گیانە\nمەگەر عیلمی لەدوننی من بە جارێ حیفز و ئەز بەرکەم\n\n\nلە کونجی بێ کەسیدا شەو کە یادی وەسڵی تۆ سەرکەم\nلە خۆشی خۆشییا وەختە کە بفڕم باڵ و پەڕ دەرکەم\n\n\nئەگەر بۆم دەست بدا ماچی دەمی تۆ گیانی شیرینم\nخەجاڵەت بم لە حەشرا گەر تەمەننای ئاوی کەوسەرکەم\n\n\nدووچاوم هەڵئەکۆڵم با نەبینن تاقی ئەبرۆی تۆ\nبەبێ جێ بۆچ دڵم دووچاری زەربەی شیر و خەنجەر کەم\n\n\nمەحاڵە دیارە تەخسیری پەری ناکا بەنی ئادەم\nکەمالی بۆ چی بێ جێ من تەمەننای وەسڵی دلبەرەکەم!"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "کاتێ وەنەوشە و گوڵ و ڕێحانە بۆ ئەکەم", "poem_description": "", "poem_text": "کاتێ وەنەوشە و گوڵ و ڕێحانە بۆ ئەکەم\nهەر یادی خاڵ و پەرچەم و ڕوخساری تۆ ئەکەم\n\n\nهەروەک گوڵەبەڕۆژە هەمیشە عەزیزەکەم\nڕووم وا لەڕێی قەڵادزە و یادی تۆ ئەکەم\n\n\nچەشنی دەرەختی گەندەڵ و پیرم ئەگەرچی من\nهەروەک نەمامی تازە بە یادت چرۆ ئەکەم\n\n\nڕۆیشتی هەردوو چاو و دڵم کەوتنە شوێنی تۆ\nبێ چاو و بێ دڵ ئێستاکە هەر هاتوچۆ ئەکەم\n\n\nخۆ ناوی تۆیە وێردی زمانم کەچی ئەڵێن\nفەرمووتە گوایە موخلیسی تۆ نیم درۆ ئەکەم!"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "کە وەسڵت دەست بدا بۆم هیچ خەیاڵی حووری عین ناکەم", "poem_description": "", "poem_text": "کە وەسڵت دەست بدا بۆم هیچ خەیاڵی حووری عین ناکەم\nگەدای بەردەرکی تۆ بم مەیلی فیردەوسی بەرین ناکەم\n\n\nکەزوڵف و پەرچەمی چین چینی تۆ سایەی سەری من بێ\nئەبەد گەر بمدرێتێ پادشاهیی موڵکی چین ناکەم! \n\n\nلە شەوقی ماچی لێوی شەککەرینت دڵ وەها مەستە\nهەتا ماوم خەیاڵی قەند و نوقڵ و ئەنگەبین ناکەم\n\n\nبەهەققی جووتە چاوی مەستی نازت گیانی شیرینم\nبە شەو بێ یادی ڕووی تۆ سەر لەسەر گۆشەی سەرین ناکەم\n\n\nنگینی خاڵی تۆم مەنزوورە خاکی بەردەرت جێمە\nسولەیمان ی زەمان بم ئارەزووی تەختی نگین ناکەم"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "گیانەکەم بەخوا لە دووریی تۆ هەمیشە شین ئەکەم", "poem_description": "", "poem_text": "گیانەکەم بەخوا لە دووریی تۆ هەمیشە شین ئەکەم\nبولبول ئاسا بۆ گوڵی ڕووت گریە و ناڵین ئەکەم\n\n\nهەر بە یادی پەرچەم و ڕووی تۆیە بەخوا جاربەجار\nئەچمە ناو باخ و تەماشای لالە و نەسرین ئەکەم\n\n\nگەر بکەم تەشبیهی ڕووت گیانە لەگەڵ خورشید و مانگ\nتۆهمەتێکی ڕووتە تەشبیهی بەبێ تەخمین ئەکەم\n\n\nسابیتە قوربان وەکوو ڕەنگی خەنە ناچێتەوە\nجەژنە سبحەینێ بە خوێنم دەست و پێ ڕەنگین ئەکەم\n\n\nگەر سلێمانی ببێتە جەننەت و پڕ بێ لە حوور..\nپەشمە لام هەر مەیلی وەسڵی یارەکەی پێنجوین ئەکەم\n\n\nچاوەڕوانم زوڵفی لادات تا ببینم ڕوومەتی\nهێندە بێ عەقڵم لە کافر من ئومێدی دین ئەکەم\n\n\nهەر لە شەوقی لێوی شەککەرباری ئەو دڵدارەیە\nمن کە وەک تووتی کەمالی وا قسەی شیرین ئەکەم"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "من نەگۆڕاوم", "poem_description": "", "poem_text": "من نەگۆڕاوم وەک جاران ماوم\nهێز و هەناوم\n\n\nلە دەردی دووریت دڵ پڕ زووخاوم\nبینایی چاوم\n\n***\n\nشێوەی ڕوخسارت لە دڵ جێگیرە\nوەک گوڵ لەگڵدا\n\n\nبێسەی عەشقت هەر بە تەئسیرە\nلە پەڕەی دڵدا\n\n***\n\nعەکسی ڕووت لە ناو بیلبیلەکەی چاو\nنەقشە وەک نگین\n\n\nناسوڕێتەوە بە فرمێسک و ئاو\nشۆخی مەه جەبین\n\n***\n\nتا ڕۆژی مەحشەر هەر بەندەی گیانیم\nمن بێ وەفا نیم\n\n\nمەحوی شێوەی تۆم نازانم خۆم چیم\nبە یادت ئەژیم\n\n***\n\nبە جەوری فەلەک بە دەردی زەمان\nبە خوا ئازیز گیان\n\n\nلە یادم ناچی مەحبووبی دەوران\nیەک دەقیقە و ئان\n\n***\n\nلەگەڵ خەفەت و دەردی زەمانە\nعەشقت ئازانە\n\n\nوا زۆران ئەگرێ ئازیز بزانە\nئەی خان مەردانە\n\n***\n\nنایەڵی خەفەت بگرێ موڵکی دڵ... \nیاری جەبین گوڵ\n\n\nئەمین بە کاتێ کە ئەچمە ژێر گڵ... \nهەر ئەڵێم بە کوڵ\n\n***\n\nتۆ وا نەزانیت کە من گۆڕاوم... \nوەک جاران ماوم\n\n\nئێستاش هەر شێوەت وا لە بەر چاوم... \nهێز و هەناوم\n\n***\n\nبە عەشقت ژیام لەسەر ڕووی دونیا... \nیاری بەوەفا\n\n\nئەوساش هەر عەشقت بۆ بەهەشت ئەمبا\nبەرەڵام ناکا"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "مەشهوورە ئەڵێن شێر کە برسی بوو", "poem_description": "ئامۆژگاری بۆ لاوەکان", "poem_text": "مەشهوورە ئەڵێن شێر کە برسی بوو\nلە بێشەکەی خۆی یەتە دەرێ زوو\n\n\nئەگەڕێ بە تاو لە دەشت و سارا\nهەتا نێچیرێ زوو بکات پەیدا\n\n\nکە نێچیری دی خوێنی ئەمژێ\nتێکی ئەشکێنێ ئازا ئەیکوژێ\n\n\nتێری لێ ئەخوا و ئەگەڕێتەوە\nلە پاش ئەو ڕێوی ئەسووڕێتەوە\n\n\nئەدۆزێتەوە زوو پاشماوەی شێر\nتێری لێ ئەخوا جا ڕێوی بێ خێر\n\n\nهەندێ مەرد هەیە هەروەکوو شێرن\nنەبەز و گەورە و ئازا و دلێرن\n\n\nزۆر کۆشش ئەکەن هەتاکوو ئەمرن\nمنەتی باوکی خۆشیان هەڵناگرن\n\n\nپەیدا ئەکەن و تێری لێ ئەخۆن\nپاشماوەکەیان جێ دێڵن ئەڕۆن\n\n\nلە پاش ماوەیەک ئینسانی تەمەڵ\nتێر ئەبێ هەروەک مام ڕێویی دەغەڵ\n\n\nپاش ماوە مەخۆ وەک ڕێوی کاکە\nشێر بە پاشماوەی تۆ بخۆن چاکە"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "بەڕاستی سەیری کەی سەرگەشتەیی سەودا و زارێکین", "poem_description": "پێنج خشتەکی لەسەر شیعری «سالم»", "poem_text": "بەڕاستی سەیری کەی سەرگەشتەیی سەودا و زارێکین\nوەکوو یەک کوشتەیی شمشێری ئەبرۆی نەو نیگارێکین\nئەسیری پەرچەمی پڕ پێچ و لوولی تازە یارێکین\n«من و بادی سەحەرگاهی عەجایەب بێ قەرارێکین\nبەسەرگەردانیا هەر دوو ئەڵێی مەشغووڵی کارێکین»\n\n\nبەشارەت بێ لە تۆ هاودەردی دڵسۆز و شەفیقت هات\nبە سەحرای عەشقدا وا یاری خەمخۆری ڕەفیقت هات\nلەگەڵتا یەک زوبان، یەک دڵ، ئەدا موژدە سەدیقت هات\n«لە هاودەردی مەکە وەحشەت، وەرە بولبول ڕەفیقت هات\nبناڵێنین بە جووت هەر دوو ڕەهەندەی گوڵ عوزارێکین»\n\n\nبە دڵ ئاواتەخوازی تێبگەی ئەحواڵی من قوربان\nکە چەندە دڵ پەرێشان و پەشێو و خەستەم و ناڵان\nهەراسانم لە دەست دەردی فیراق و ناڵە و گریان\n«سەدای لافاوی ئاوی چاو و فاڵەی دڵ لەدەست هیجران\nوەها دێت موتتەسیل شەو هەر ئەڵێی دەنگی زەوارێکین»\n\n\nشوکور وا بۆ گلی دوو چاوی ئێشاوم، دەوام دەست کەوت\nلە خاکی ڕێی جەواهیر سوورمە یەعنی تووتیام دەست کەوت\nڕەفیقی باش و دڵسۆز و بە ڕەحم و با وەفام دەست کەوت\n«لە سایەی دەوڵەتی ساحێب مەکان و ئاشنام دەست کەوت\nلەکۆی جانانەدا دائیم، لەگەڵ سەگ یاری غارێکین»\n\n\nلەڕێی عەشقا لەگەڵ زاهید مەحاڵە ئاشنا نابین\nلە ڕۆژی هەووەڵا وابوو موقەددەر، تازە چانابین\nلە پێچ و تاوی توڕڕەی پەرچەمی یارا ڕەها نابین\n«لەگەڵ زاهید بە تەقدیری فەلەک هەرگیز جودا نابین\nلە قوربی غەیرە ڕەغبەتدا، میسالی سیر و مارێکین»\n\n\nتەبیب ناکا ئەبەد تیماری زامی تازە ناسووری\nبریندارم بە تیری غەمزەیی دوو چاوی مەخمووری\nئەکا شاباشی بەر پێت وا کەمالی گیانی ڕەنجووری\n«ستادەم خۆم و ڕۆح و دڵ بە سالم وەختێ ڕابووری\nلەبەر پێتا نەقد بەرکەف نیساری ئینتیزارێکین»\n\n\nمن و بادی سەحەر یاران! عەجایب بێ قەرارێکین\nبە سەرگەردانییا هەر دوو دەڵێی مەشغووڵی کارێکین\n\nلە سایەی دەوڵەتی حاجیب، مەکان و ئاشنام دەسکەوت\nلە کۆی جانانەدا دایم لەگەڵ سەگ یاری غارێکین\n\nلە هەمدەردت مەکە وەحشەت، وەرە بولبول ڕەفێقت هات\nبناڵین با بەجووت هەر یەک، ڕەهەندەی گوڵعوزارێکین\n\nسەدای گریانی خۆم و دەنگی ناڵەی دڵ لەدەس هیجران\nوەها دێ موتتەسیل شەو، هەر دەڵێی زەنگی زەوارێکین\n\nتەنی زار و ڕوخی زەردم، لە حورمەتدا خەس و پووشن\nلە مەددی مەوجی بەحری لوتفی یارا بەرکەنارێکین\n\nلەگەڵ زاهید بە تەقدیری فەلەک هەرگیز جودا نابم\nلە قوربی غەیرە ڕەغبەتدا بەمیسلی سیر و مارێکین\n\nستادەم خۆم و جان و دڵ بە سالم وەختێ ڕابووری\nلەڕێگەت نەقد دەر کەف بۆ نیسارت ئینتزارێکین\n\n«سالم»"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "خەڵکینە وەرن بەسیە ئیتر ڕوو لە خودابن", "poem_description": "", "poem_text": "خەڵکینە وەرن بەسیە ئیتر ڕوو لە خودابن\nبەس مایلی فیتنە و شەڕ و ئاشووب و بەڵابن\n\n\nبەس تەفرەقە و وێڵی کەژ و کێو و چیا بن\nزۆر عەیبە کە بەم نەوعەپەرێشان و گەدا بن\n\n***\n\nوەک تەیر ئەگەڕێن عالەمی ئەمڕۆ بە هەوادا\nئەستێرە و مانگ کەشف ئەکەن ئێستا لە سەمادا\n\n\nبەحری هەموو دنیا ئەگەڕێن وان لە سەفادا\nئێوەن هەموو غەرقن لە غەم و دەرد و جەفادا\n\n\nخزمینە دەسا بێنەوە ئێوەش دە وەها بن\n\n\nزۆر عەیبە کە خەڵک ڕووت کەنەوەهەندێ لە کۆڵان\nشەو بێت و بدەن زرمە لە دەرگای هەموو ماڵان\n\n\nئەشیای هەموو ئەو ماڵە ببەن ئێوە بە تاڵان\nبۆ چی بەدەسی ئێوەوە بگرین کە مناڵان\n\n\nسا بێنەوە ئەم جارە کەمێ ڕوو لە خودا بن"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "لە حەسرەت پێچی هەوری لار و داخی پڵپڵەی زیوین", "poem_description": "", "poem_text": "لە حەسرەت پێچی هەوری لار و داخی پڵپڵەی زیوین\nشەو و ڕۆژ کار و پیشەم دائیمە هەر شیوەنە و ناڵین\n\n\nبە کوڵ ئەگریم لەداخی خوێنی کۆهکەن وا ڕژا بێ جێ\nلە داوێنی چیا کاتێ ئەبینم لالەیی ڕەنگین\n\n\nلە کێوی بێستووندا گیانی دەرچێ بێ نەوا فەرهاد\nچ دەربەستە لەگەڵ خوسرەو خەریکی عوشرەتە شیرین\n\n\nنسیبی هەر یەکەم ڕۆژ دەرد و داخ و مەینەت و خەم بوو\nئومێدی خێر و خۆشی نەبووە نابێ عاشقی میسکین\n\n\nئەگەر شیرین دەمێکی چەشنی تۆ ببوایە ئەو چەرخە\nمەحاڵە چۆن ئەبوو فەرهادی بێکەس عاشقی شیرین"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "لە دووری تۆ نیگاری بێ وەفا و دین", "poem_description": "", "poem_text": "لە دووری تۆ نیگاری بێ وەفا و دین\nسەفایێکی نییە چوارباخی پێنجوین\n\n\nبەبێ ڕووی تابدار و وردە خاڵت\nنییە شەوقی لە لای من مانگ و پەروین\n\n\nمەهێڵە ڕۆژی من ڕەش بێ نیگارا! \nلەسەر ڕوو لابدە تۆ زوڵفی پڕچین\n\n\nقسەی عەشقی منوتۆ هاتە مەیدان\nئیتر باسی نەما فەرهاد و شیرین! \n\n\nفیدای ئەو چاوە مەستەی کە کەمالی\nژیان و عەقڵ و هۆش و سەبر و تەمکین"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "مومکین نییە تیماری برینم بە تەبیبان", "poem_description": "", "poem_text": "مومکین نییە تیماری برینم بە تەبیبان\nبەو خەنجەری ئەبرۆتە کە جنراوە دڵی من\n\n\nکردوویە لەگەڵ خەڵکی جیهان قەتعی عەلائیق\nلەوڕۆژەوە بەوزوڵفەوە بەسراوە دڵی من\n\n\nلەو ساتەوە ڕۆیشتووە تۆراوە لە سینەم\nبەو شاخی کەماجاڕەوە گیراوە دڵی من\n\n\nمەقسوودی تەوافی خەمی ئەو زولفەتە قوربان\nوەک شانە کە وا لەت لەت و جنراوە دڵی من"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "وەتەن ئەی نیشتمانی خۆشەویستم بۆ چی داماوی", "poem_description": "", "poem_text": "وەتەن ئەی نیشتمانی خۆشەویستم، بۆ چی داماوی\nوەکوو بەرگی درەختی پاییزان بۆچ زەرد و ژاکاوی\nبە وێنەی پەرچەمی یارم چییە وا گرژ و شێواوی\nمەگەر نازانی تۆ هێزی هەناو و نووری دوو چاوی\n\n\nبەسە! سەر هەڵبڕە توو بی و خودا ئەی نیشتمانی جوان\nوەتەن ئەی دایکی زەند و بەختیار و کەڵهوڕ و بابان\n\n\nوەتەن وا ڕۆڵەکانت پێگەیشتوون شێری مەیدانن\nلە دنیا تێگەیشتوون، ئەهلی عیلم و فەنن و عیرفانن\nلە ڕێی تۆدا هەموو یەک یەک فیداکاری دڵ و گیانن\nکە تۆ ماتی هەموو ماتن، کە شادبی جوملە شادانن\n\n\nفیدات بم بەسیە بەس! عاجز مەبە ئەی نیشتمانی جوان\nوەتەن ئەی دایکی زەند و بەختیار و کەڵهوڕ و بابان\n\n\nئەمین بە ڕۆڵەکانت یەک نەفەس غافڵ لە تۆ نابن\nبە حیلە و مەکری شەیتانزادەکان هەرگیز خەڕۆ نابن\nبە پارەی دوژمن و بێگانە فێری هاتوچۆ نابن\nوەکوو جاران ئەبەد وێڵی قسەی پووچ و درۆ نابن\n\n\nئەکەین قوربانی تۆ دایکی وەتەن، یەک دەفعە، ماڵ و گیان\nبژی ئەی دایکی زەند و بەختیاری و کەڵهوڕ و بابان"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "گوڵ و لالەی بەهارم ناوێ بێ تۆ ئەی نیگاری من", "poem_description": "", "poem_text": "گوڵ و لالەی بەهارم ناوێ بێ تۆ ئەی نیگاری من\nگوڵی ڕووتە عەزیزم خۆ گوڵ و لالەی بەهاری من\n\n\nبە ماچێکی دەمت گەر بێت و تۆ چارە نەکەی دەردم\nلە ڕۆژی مەحشەرا ئەگرێ بەرۆکت گیانی زاری من\n\n\nبە یەک لەحزە لە گەردوون تێپەڕی بۆ عەرشی ئەعلا چوو\nفیداتم شاهبازی عەرش و شیرین شاسواری من\n\n\nسەگی دەرگانەکەی کاک ئەحمەدی شێخم تەمادارم\nتکای عەفوم بکە ڕۆژی جەزا لای کردگاری من\n\n\nڕەئیسی ئەولیایە قوتبە یەعنی واریسی غەوسە\nپەناه و پشتیوانی کوردە مایەی ئیفتیخاری من\n\n\nئەکەم ڕۆحم فیدای ئەولادی لاکین پیرم و کوێرم\nنییە لایق بە قوربانی ببێ گیانی هەژاری من"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "هاتە نێو باخ دوێنێ دڵداری چەمەن ئارای من", "poem_description": "", "poem_text": "هاتە نێو باخ دوێنێ دڵداری چەمەن ئارای من\nگوڵ کوتوپڕ عاشقی بوو وەک دڵەی شەیدای من\n\n\nبولبولی بێچارە هەستی کرد کە گوڵ باوی نەما\nهات و سوجدەی بردە بەر باڵای گوڵی زیبای من\n\n\nنامەوێ گیانە جواهیر سوورمە تەئسیری نییە\nتۆزی ڕێتە نوور بەخشی چاوی نابینای من\n\n\nهەروەکوو ئاوێنە سەرسامی سەراپای دڵبەرم\nیەعنی قوربانی سەراپای یارە سەر تا پای من\n\n\nدڵبەرم دوێنێ کە تووشم بوو بە عیشوە پێی وتم! \nچۆن نەمردوویت تۆ لە حەسرەت لەعلی شەککەر خای من\n\n\nیار ئەڵێن فەرموویە: وەختی مردنی من دێمە لای\nتاکوو زیندووی کاتەوە لێوی مەسیح ئاسای من\n\n\nپەیڕەوی حەمدی ئەکەم دائیم کەمالی بۆیە وا\nویردی خاس و عامە ئەشعاری تەرەب ئەفزای من"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "ناتیق گیان دیسان وا لە دووریی تۆ", "poem_description": "بۆ «ناطیق»ی شاعیر", "poem_text": "ناتیق گیان دیسان وا لە دووریی تۆ\nزامانی سەختم وا هاتۆتە سۆ\n\n\nلە ڕۆژێکەوە ڕۆیشتووی لێرە\nچاوم لێڵایی داهاتووە کوێرە\n\n\nئاخۆ تەوێڵە ئێستەش وەک جاران\nنەشئە ئەبەخشێ بۆ مەیگوساران\n\n\nڕێی «گەڕیات»ی هەر ڕێڕەوەی بازە\nمەنزڵگای جیلوەی شۆخی تەننازە\n\n\nبە لافاوی خەم وای ڕووخاندووە\nتۆمی خەفەتی لێرا چاندووە\n\n\nئاخو وەک پێشوو بەرزە دەماخان\nهاتوچۆ ئەکەن بۆ کووچە و باخان\n\n\n«مالیدەر» ئەوسا کە پڕ بوو لە گوڵ\nوەکوو کار ئاسکە ئەیان کرد لێم سڵ\n\n\n«چلانە» داری چل پەری ڕوو بوو\nمەنزڵ و مەئوای بێچوە ئاهوو بوو\n\n\nئاخۆ ئێستەکەیش وا سەقادارە\nمەنزڵ و مەئوای ئاهووی تەتارە\n\n\nشەمام شەمامەی هەر زەرد و کاڵە\nیا خود گەیشتووە شەمامە کاڵە\n\n\nڕجایە وەسفی خۆت بنووسە بۆم\nڕۆژ و شەو مەشغووڵ یاد و فیکری تۆم"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "نازانم دیسان بۆچ گەردوونی پیر", "poem_description": "بۆ کۆچی فایەق بێکەس", "poem_text": "نازانم دیسان بۆچ گەردوونی پیر\nقاری گرتووە پڕقینە و زویر! \n\n\nئەگڕێ بە سەر سەری یاراندا\nبە هەموو ماڵێ بە دێ و شاراندا\n\n\nلە هەر جێگایە ببێ دانایێ\nیا شاعیرێکی شیرین ئەدایێ\n\n\nلە پێشا خوێنی ورد ورد ئەمژێ\nلە پاشا بە داخ بە دەرد ئەیکوژێ\n\n\nئەمساڵ وا زیاتر ئەگەڕێ کون کون\nوەکوو ماڵ دزراو گشت کون و قوژبن\n\n\nشیوەنی زێوەر خۆ نەبووە تەواو\nوا شینی فایق بێکەس هاتە ناو\n\n\nئەی کاکە فایق ئەی شاعیری کورد\nخاوەن فیکری بیکر خەیاڵاتی ورد\n\n\nزۆر ڕەنجت کێشا لە ڕێی نیشتمان\nخۆت خستە بەند و زنجیر و زیندان\n\n\nمەڵێ بێ کەسم باش تەماشاکە\nتەماشای دەشت و چۆڵ و سەحراکە\n\n\nلە گەورە و بچووک لە پیر و جوان\nلە بۆ پێشوازیت هەزاران ئینسان\n\n\nلە ڕێی هەڵەبجە وا چاوەڕوانن\nهەموو کەسی تۆن چاو بە گریانن\n\n\nمەڵێ: من مردووم نامریت نەمردوویت\nفەلەک لە ئێمەی هەر چەند گوم کردوویت\n\n\nبەڵام خۆ شێوە و یادت تا مەحشەر\nلە چاو و دڵدا قەت ناچێتە دەر\n\n\nنە شێوەت لە پێش چاومان ئەبێ ون\nنە یادت لە دڵ ئەڕوا تا مردن... \n\n\nتەئریخی کۆچی تۆم پرسی لە دڵ\nجوابی دامەوە دڵەی پڕ سکڵ\n\n\nوتی بنووسە تۆ «یەک دەم و دەس\nخدا خۆش بوە لە فائق بێکەس»"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "نەبی ئیبراهیم ڕەسوولی ڕەحمان", "poem_description": "", "poem_text": "نەبی ئیبراهیم ڕەسوولی ڕەحمان\nنانی نەئەخوارد هەرگیز بێ مێوان\n\n\nڕۆژێ لە ڕۆژان نانیان بۆ هێنا\nمیوانی نەبوو لەگەڵی بخوا\n\n\nئەمری کرد بڕۆن پەیدا کەن میوان\nهەتا بێت لەگەڵ مندا بخوات نان\n\n\nچوون بۆیان هێنا پیاوێکی زۆر پیر\nلە ڕێوە ئەهات برسی بوو فەقیر\n\n\nداینا لە لای خۆی دەستیان برد بۆ نان\nبسم اللهی نەکرد کابراکەی میوان\n\n\nئیبراهیم فەرمووی پێم بڵێ کابرا\nبۆچ ناوی خودات تۆ نەبرد ئێستا! \n\n\nبسم الله شەرتە وەختی نان خواردن\nهەتا عەفووت کات یەزادنی مەزن\n\n\nوتی مەجووسیم، من موسوڵمان نیم\nبۆ چی نازانی قوربان کە من چییم! \n\n\nنەبی ئیبراهیم تووڕە بوو خێرا\nمیوانی دەرکرد ڕۆیی بۆ سەحرا\n\n\nدەرحاڵ جبرئیل هات و ئەمری کرد: \nئیبراهیم بۆ چی مێوانت دەرکرد؟ ! \n\n\nحەفتا ساڵ زیادە خوا ڕزقی ئەدا\nتۆ بۆ چی ڕۆژێک نانت پێ نەدا؟"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "لە حەفتا ساڵەدا عاشق دەمی تافی جوانیی بوو", "poem_description": "", "poem_text": "لە حەفتا ساڵەدا عاشق دەمی تافی جوانیی بوو\nنیگاری نازەنینی تا نیگاهێکی نیهانی بوو\n\n\nبە شوعلەی ڕووی وەکوو پەروانە خۆم زوو کرد بە قوربانی\nبە تەئسیراتی مەی ساقی کە ڕەنگی ئەرخەوانی بوو\n\n\nقەڵەم بێگانەیە ناوت نەهێنم زویر مەبە توخوا\nڕەقیب ئاسا کە چونکە هەر خەریکی دوو زوبانی بوو\n\n\nلە دنیادا ڕەفیقی گیانی گیانی قەت نەبینراوە\nهەتا ئەولادی خۆم من دیم لەگەڵ من نانی نانی بوو\n\n\nبە تیری غەمزە زانیم کون ئەکا جەرگ و دڵم ئاخر\nکە دیم تاقی برۆی ئەو شۆخە بێ ڕەحمە کەوانی بوو\n\n\nلە کێلی قەبرەکەم تو خوا بنووسن مەهجەبین، خەڵکە\nبزانن تا کەمالی کوشتەیی دەستی فڵانی بوو"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "وەفاداری", "poem_description": "لە سەیدی هەورامانییەوە", "poem_text": "وا ئەگێڕنەوە مەجنوونی شەیدا\nچەند ڕۆژێ بە شوێن لەیلدا ئەگەڕا\n\n\nلە سارا و دەشتا دەروون لە خەم کەیل\nبێ شەرم ئەگریا بۆ لەیلی پڕ مەیل\n\n\nڕۆژێ لە ڕۆژان بە دڵەی خەمبار\nڕێگای کەوتە لای هەوارگەکەی یار\n\n\nسەیری کرد خێڵی باوانی لەیلا\nباری کردووە زۆر دای تەقەللا\n\n\nهیچ کەسی نەدی دیوارێ مابوو\nکە وا بە دەستی لەیلێ کرا بوو\n\n\nدەستکردی لەیلای شۆخی نازدار بوو\nسێبەری شیفای قەیسی بیمار بوو\n\n\nلەو سێبەرەدا مەجنوونی دڵ ڕێش\nدانیشت زامانی کەمێ بوو ساڕێش\n\n\nسەیری کرد سەگێک لاواز و زامدار\nکەوتووە لەژێر سێبەری دیوار\n\n\nئەڵێسێتەوە بە زوبان زامی\nڕەش بووە وەکوو دەوار ئەندامی\n\n\nچووە بەردەمی مەجنوونی شەیدا\nگەلێ بەزەیی هاتەوە پێیدا\n\n\nوتی پاسەوانی ڕەشماڵی دڵدار\nئێشکچی لەیلا شەوان لای دیوار\n\n\nچەرخەچی شەوان لە سارا و لە دەشت\nبەبری شێر شکار بۆ ئاسکی چەشت\n\n\nئەم حاڵە چییە چیت لێ قەوماوە؟ \nئەڵێی ئەندامت بە تیغ جنراوە! \n\n\nبۆ چی پاش لەیلێ شای بەینەتداران\nهەر تۆ جێماویت وا لە هەواران! \n\n\nلە پاشان مەجنوون سەیری سارای کرد\nڕاوکەرێک ئەهات بە ڕێوە لە هەرد\n\n\nئاسکی کوشتبوو و دابووی بە شانا\nبە گورجی ئەهات لە بیابانا\n\n\nچوو بۆ لای ڕاوکەر مەجنوونی بەدحاڵ\nکە وەکوو گەدا لێی بکا سواڵ\n\n\nوتی ئەی ڕاوکەر بە عەشقی پیرت\nئەمڕۆ ببەخشە بە من نێچیرت\n\n\nڕاوکەر مەردانە بە دڵی مەحزوون\nلاشەی ئاسکەکەی دایە دەست مەجنوون\n\n\nمەجنوون ئاسکەکەی قیمەکرد بە تیخ\nجەرگ و دڵەکەی خێرا دا لە سیخ\n\n\nبە دڵی پڕ شوور هیجران بردەوە\nبە گڕی دەروون ئاگری کردەوە\n\n\nکردی بە کەباب بە دڵی سووتاو\nخوێی کرد ئازانە بە فرمێسکی چاو\n\n\nدای بە سەگەکە بە تالووکە و دەو\nوتی ئەی هەژار بێ خۆراک و خەو\n\n\nئەمە کەبابی قەیس ی کوژراوە\nچونکە نەخۆشیت بۆ تۆم هێناوە\n\n\nفەرموو نۆشی کە شیفای جەستەت بێ\nمەرهەمی زامی لەشی خەستەت بێ\n\n\nچەند ڕۆژ گۆشتی خوارد جا سەگی هەژار\nزامی ساڕێژ بوو تەواو بەیەکجار\n\n\nهێزی لە گۆشتی کەباب بوو تازە\nهەڵسا لە دەشتا کەوتە جامبازە\n\n\nبە غار دەستبەجێ چوو بۆ لای لەیلێ\nخۆی خستە داوێن خاکی پای لەیلێ\n\n\nلەوە پاش مەجنوون هەر کاتێ ئەچوو\nکە تێر ببینێ لەیل بە ئارەزوو\n\n\nئەو سەگە ئەچوو وەک خاوەن فامان\nداوێنی مەجنوونی ئەگرت بە ددان\n\n\nئەی برد بۆ خزمەت مەحبووبی نازدار\nهەتا بە حاڵی نەزانێ بەدکار\n\n\nمەجنوون بە دیدار لەیلێ ئەبوو شاد\nخەرمانی خەمی خۆی ئەدا بە باد\n\n\nگەر وا نەبوایە مەجنوونی هەژار\nهەرگیز نەیئەدی مەحبووبی نازدار\n\n\nداد لە دەست جەوری بەدخویی ڕەقیب\nنایەڵێ دڵدار یار بێ بە نسیب\n\n\nگۆشت بدەی بە سەگ وا وەفادارە\nگەنج بە بە بەدکار هەر جەفاکارە"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "تۆبە", "poem_description": "", "poem_text": "وتم بە دڵەی هەژار\nتۆبە تۆبە هەزار جار\n\n\nلە عەشقی یاری نازدار\nڕووخۆشە لەگەڵ ئەغیار\n\n\nلەگەڵ من بە قینەوقار\nوا تۆبە ئەکەم ناچار\n\n\nیار بێ ڕەحمە و غەددارە\nهەر مەیلی بە ئازارە\n\n\nلەگەڵ من جەفاکارە\nبەشم دەرد و جەخارە\n\n\nتۆبە تۆبە هەزار جار\nلە عەشقی یاری غەددار\n\n\nئەی دڵ وەرە تۆش وەک پیاو\nوەکوو پیاوێکی تەواو\n\n\nبەسە با نەبێ بەد ناو\nخۆت دەربهێنە لە داو\n\n\nتۆش تۆبە کە هەزار جار\nلە عەشقی یاری غەددار"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "نەماوە تەمییز", "poem_description": "", "poem_text": "پیاوێ بە تووندی ڕۆژێک لە ناکاو\nڕایکردە ماڵێک زویر و پەشۆکاو\n\n\nلەشی ئەلەرزی هۆشی نەمابوو\nڕەنگی ڕووخساری زەرد هەڵگەڕابوو\n\n\nخاوەن ماڵ وتی بۆ چی شێواوی\nبراکەم بۆچ وا هەڵبزڕکاوی\n\n\nجوابی دایەوە وتی ئەی برا\nبە سوخرە ئەگرن کەر بە ئەمری شا\n\n\nوتی: چاوەکەم تۆ کەر نیت پیاوی\nعەیبە لام وایە تۆ خەڵەفاوی\n\n\nوتی پێی بەخوا ئەی برای عەزیز\nلەم زەمانەدا نەماوە تەمییز\n\n\nئەگەر بمگرن بڵێن تۆ کەری\nکورتانم لێکەن هەرزە و سەرسەری\n\n\nهەزار هاوار کەم بێ سوودە بەخوا\nلەم وڵاتەدا فەرق و تەمییز کوا!"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "تاوس", "poem_description": "", "poem_text": "پیاوێکی زانا بۆ سەیران و گەشت\nڕۆژێ لە ڕۆژان ئەگەڕا لە دەشت\n\n\nتاوسێکی دی جوان و دڵپەسەند\nپەڕەکانی خۆی یەک یەک هەڵئەکەند\n\n\nلە کاری تاوس زۆر سەری سوڕما\nوتی ئەی تاوس تۆ بیت و خودا\n\n\nپەڕەکانی تۆ نایاب و جوانن\nبە نرخن لە لای خەڵکی گرانن\n\n\nهێندە بەنرخە قورئان خوێنەکان\nدایئەنێن لە ناو لاپەڕەی قورئان\n\n\nخوا جوانی کردوویت مەکە ناشوکری\nبە ڕاستی یەکجار نەفام و کەری\n\n\nتاوس ئەمەی بیست بەر بووە گریان\nوتی بێ عەقڵ و نەفام و نەزان\n\n\nداو دانراوە بۆم لە هەموو لا\nپەڕە جوانەکان لێم بوونە بەڵا\n\n\nڕاوکەران دائیم بۆ کوشتنی من\nتیر بە دەستەوە لێم بوون بە دوژمن\n\n\nئەم جوانی و نرخە بۆ من بەڵایە\nئەمە کەی لوتفە قەهری خودایە"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "چ خۆشە کاتی جوانی عەشقی یاری ماه ڕوخساری", "poem_description": "", "poem_text": "چ خۆشە کاتی جوانی عەشقی یاری ماه ڕوخساری\nکە عاشق دڵ بدا وەک من بە دڵداری وەفاداری\n\n\nلە ناو باخ و گوڵستانا هەوای سافی چەمەنزاری\nلەگەڵ یارا بکەی سەیر و سەفای بێ ترسی ئەغیاری\n\n\nشەرابی ناب و گوێی ئاو و شەوی مەهتاب و فەسڵی گوڵ\nخوڕەی ئاو و سەدایی عوود و تار و نەغمەیی بولبول\n\n\nشنەی با بێت بەسەرما خۆشە دائیم وا لە ڕووی سەحرا\nبهێنێ بۆم هەمیشە بۆنی عەتر و عەنبەری سارا\n\n\nلە لام خۆشە بە ڕاستی جێگەیێکی وا و فەسڵی وا\nلەگەڵ تۆ ئەی نیگاری نازەنین ئەی شۆخی بێ هاوتا\n\n\nبەڵام دووربین لە چاوی دوژمنان و خۆیش و بێگانە\nسەری تۆ بێ لەسەر ڕانم دەسی من بگرێ پەیمانە\n\n\nبەڕاستی خۆشە لام بچنم لە باخی ڕووی نیگارم گوڵ\nلە دەستما بێ دەسی دڵدار و بەختیار بین بە کامی دڵ\n\n\nبکەین ڕاز و گلە جارجار بنۆشین پێکی بادە و مول\nبە دەنگی یا کەریمی قومری و بانگ و سەدای بولبول\n\n\nلەسەر سنگم بێ ڕووت ئاڵۆز بکا با زوڵفی پڕ چینت\nدەمی من بێ لەسەر دوو لێوی ئاڵی لەعلی شیرینت\n\n\nچ خۆشە ماچی کەم سەرتا بە پێ سینە و گریبانت\nگەهێ دووچاوی مەخموورت گەهێ زوڵفی پەرێشانت\n\n\nدەم ولێو و چەناگە و ڕوومەت و سەرسەنگ و مەمکانت\nوەکوو ئاسک ئەگەر سڵ کەی بکەم گیانم بە قوربانت\n\n\nشەوێکی وام ئەوێ بۆ تۆڵەیی شەوگاری جیاییمان\nهەتاکوو تازەکەم دووبارە یادی ئاشناییمان"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "ڕۆژێ ڕاوکەرێ بەیانی زوو زوو", "poem_description": "", "poem_text": "ڕۆژێ ڕاوکەرێ بەیانی زوو زوو\nهەستا ئازانە بۆ سەرکەژێ چوو\n\n\nوا ڕێکەوت ورچێ تووشی بوو لەوێ\nبرینداری کرد گرتی دەستبەجێ\n\n\nوتی مەمکوژە ئاغا بە قوربان\nخزمەتت ئەکەم بە دڵ و بە گیان\n\n\nڕاوکەر ڕازی بوو ورچ بوو بە نۆکەر\nخزمەتی ئەکرد لە دەشت و لەدەر\n\n\nڕۆژێ لەگەڵ ورچ بۆ سەفەر ئەچوو\nڕێگاکە دوور و گەرمای هاوین بوو\n\n\nلەژێر سێبەری دارێکا هەردوو\nدانیشتن ڕاوکەر خەوی لێ کەوت زوو\n\n\nمێشێ زۆر هاتن چوونە سەر ڕاوکەر\nخەریک بوون هەردوو چاوی بێننە دەر\n\n\nورچەکە بە دەست بەدار و گەڵا\nدەری ئەکردن ئەهاتنەوە دوا\n\n\nتەلەبەردێکی دۆزییەوە بە مشت\nماڵی بە سەریانا هەموویانی کوشت! \n\n\nزوو گیانی دەرچوو ڕاوکەری فەقیر\nورچەکە ڕۆیشت ڕایکرد وەکوو تیر\n\n\nڕەفیقی ورچ بیت یا هی پیاوی کەر\nگەر بکەیت ئەبیت دووچاری خەتەر\n\n\nئەم نەسیحەتەم بگرە گوێ گیانە\nبا تووشی خەتەر نەبیت بیزانە"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "ڕیشۆڵەی هەژار ڕیشۆڵەی هەژار", "poem_description": "", "poem_text": "ڕیشۆڵەی هەژار ڕیشۆڵەی هەژار\nمەلی ئێسک سووک ڕیشۆڵەی هەژار\n\n\nتو خوا بەس بکە ئەم دار و ئەو دار\nبەس بگرە سەربان گوێسوانە و پاسار\n\n\nبەفر گرتوویە ڕووی زەوی و ناوشار\nڕەشایی نییە لە دونیا دیار... \n\n\nنە دان نە گەنم هیچ دەس ناکەوێ\nتۆش برسیت ئەبێ قەزات لێم کەوێ\n\n\nمن دیموکراتیم مەلی هەرزە کار\nدانت ئەدەمێ بە بار و تەغار\n\n\nبە پەڕ و پۆڕی هەروەک پۆڕەوە\nبە لەنجە و لار و یاڵە شۆڕەوە\n\n\nمەوەستە بە بان گوێ پاسارەوە\nقونەیەک بکە و وەرە خوارەوە\n\n\nبا بۆت ڕۆ بکەم بە ئارەزوو دان\nلە گەنمی سووری وەکوو ئاڵتوون جوان\n\n\nبە دەنووک جوان جوان بیچنەرەوە\nخەم و پەژارەم لە بیر بەرەوە\n\n\nئاوت ئەدەمێ بە پیاڵەی بلوور... \nلانەت بۆ ئەکەم لە هەیوان و ژوور\n\n\nگەر ئارەزووت بێ بچیە ناو قەفەس\nدڵم حازرە بووە بە قەقنەس\n\n\nبچۆرە ناو دڵ وەک قەفەس تەنگە\nبە خوێنی زامی جەرگم گوڵ ڕەنگە\n\n\nلە بەفر و باران لەوەیشوومەی با\nناهێڵم هەرگیز ببینی سەرما\n\n\nگەرم ئەبیتەوە بە شەرارەی دڵ\nئیسراحەت ئەکەی ڕیشۆڵەی سەر چڵ\n\n\nمنیش لە دەس خەم زوو ئەبم ڕزگار\nتۆش سەرمات نابێ ڕیشۆڵەی هەژار"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "کەرێکی پیر و لەڕ و دەردەدار", "poem_description": "", "poem_text": "کەرێکی پیر و لەڕ و دەردەدار\nلەژێر بارەدار شان و مل زامدار\n\n\nشێرێکی مردووی ڕۆژێ لە دەشت دی\nبە هەر نەوعێ بوو پێستی داڕنی\n\n\nکردیە بەری زوو وتی من شێرم\nشێرێکی بە سام ئازا و دلێرم\n\n\nوایان ئەزانی شێرە بە یەکجار\nهەرکەسێ ئەیدی زوو ئەیکرد فیرار\n\n\nزۆر دڵی خۆش بوو وتی لە مەولا\nهیچ کەس ناتوانێ بارم لێ بکا\n\n\nبە خۆشی ئەژیم هەمیشە بۆ خۆم\nبۆ هەر جێگایە حەز بکەم ئەڕۆم\n\n\nڕۆژێکیان وتی لە دڵی خۆیدا\nبا نەعرە لێدەم لە دەشت و سەحرا\n\n\nتاکوو بترسن لە دەستم ئینسان\nبەر بووە زەڕەزەڕکەری بەستەزمان\n\n\nوەختێ زانییان خەڵقی کە کەرە\nکەرێکی گەڕ و پیس و بێ فەڕە\n\n\nدەوریا گرت دایان ڕنی پێستی شێر\nشەڵتەیان خستە سەر کەری بێ خێر\n\n\nگڵیان پێ کێشا تا گیانی دەرچوو\nنەتیجەی کیبر و مەغرووری وابوو"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "گیانە دوێنێ شەو لە نیوەی شەودا", "poem_description": "", "poem_text": "گیانە دوێنێ شەو لە نیوەی شەودا\nخەوتبووم کە دیم لە شیرین خەودا\n\n\nقاسیدێ هات و نەم زانی کێ بوو\nموژدەی دا کە دیم نامەی تۆی پێ بوو\n\n\nنامەتم وەرگرت نامە سەر چاوم\nزۆر خۆشی بەخشی بە دڵەی سووتاوم\n\n\nفەرمووتە ئاخۆ چلۆنە حاڵت\nبەبێ من توخوا چۆنە ئەحواڵت\n\n\nبە شەو چی ئەکەی چۆن ڕائەبوێری\nلە دووریم چاوت ماوە یا کوێری؟ \n\n\nئازیز ناوێرم حاڵم بەیان کەم\nوا چاکە دەردم لە تۆ پەنهان کەم\n\n\nبا هەر نەزانی ئەحواڵی زارم..\nلە دووریی باڵات هێند بێ قەرارم\n\n\nلە سەد یەکێکی گەر بۆت بەیان کەم\nباسی دەردی دڵ شەرمی هیجران کەم\n\n\nژەنگاوی ئەبێ ئاوێنەی دڵت\nزەرد ئەبێ ڕوخسار وەک پەڕەی گوڵت\n\n\nوا چاکە گیانە حاڵم نەزانی\nبا حەرام نەبێ لێت زیندەگانی\n\n\nهەر خۆم بزانم دەردی دڵی خۆم\nتو خوا با بۆ خۆم هەر خۆم خەم بخۆم\n\n\nئەوەندە ئەڵێم: لاشە بە بێ گیان\nچۆنە بە بێ تۆ منیش وام قوربان"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "لە ناو باخا ئەبینم نێرگسی شەهلا ئەبم خۆشحاڵ", "poem_description": "", "poem_text": "لە ناو باخا ئەبینم نێرگسی شەهلا ئەبم خۆشحاڵ\nئەشوبهێ چونکە نێرگس شێوەیی نازی بە چاوی کاڵ\n\n\nبە یادی ئەو دەم و لێوەت نیگاری نازەنینی من\nلە باخا باخەوان خونچەی نەپشکوتووی چنی ئیمساڵ\n\n\nشە و ڕۆژ بۆ نەبات و قەندی لێوت گیانی شیرینم\nدڵی دێوانەکەی من دائیما ئەگری وەکوو منداڵ\n\n\nلە حەمدی خواوە نابیستم قسەی خەڵک و لەکەس نادوێم\nلە دنیادا شوکور زۆر موستەریحم هەم کەڕم هەم لاڵ\n\n\nبەجێ نیە گیانەکەم بیکەی بەڕەشوەی ئەسپەکەت ئێستا\nلە بۆتەی عەشقی تۆدا وا کەمالی بۆتە زیوی قاڵ"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "ئەوەی یەک دەفعە بینی سیحری غەمزەی چاوی کاڵی تۆ", "poem_description": "", "poem_text": "ئەوەی یەک دەفعە بینی سیحری غەمزەی چاوی کاڵی تۆ\nبە خۆشی و کەیف ئەزانێ گیانەکەم جەور و مەلالی تۆ\n\n\nهەچی توغرا ئەنووسن تاکوو ئەمڕۆ کەس نەبوو یارای\nبکێشێ سوورەتی مانەندی ئەبرۆی وەک هیلالی تۆ\n\n\nلە موڵکی نازدا تۆی پادشاهی حوسن و ئان قوربان\nزەوالی قەت نەبێ یا ڕەببی تا مەحشەر جەمالی تۆ\n\n\nلە چینی پەرچەمی یارا چییە ئەحواڵی تۆ ئەی دڵ! \nشەمال ئەمڕۆ پەرێشانی بە من دا شەرحی حاڵی تۆ\n\n\nبە پیری بەختەوە ئێستاکە من وا گورج ئەڕۆم چونکە\nبە شەوق و سۆزەوە دای پێم شوکور موژدەی ویساڵی تۆ\n\n\nبە فرمێسک پاک ئەکەم دیوانی چاوی خۆم و ئەیزانم\nنییە لایەق بەوە جێی بێتەوە تێیدا خەیاڵی تۆ\n\n\nنیگارا بۆنی گوڵ هات ئاشتی چاکە وەرە توخوا\nبەهارە بۆ منی دێوانە ڕووی فەرخوندە خاڵی تۆ\n\n\nلە نەزعایە دەسا تووبی خوا یەک لەحزە بێ بۆلای\nلە تاو دووریت خەریکە گیان ئەدا گیانە کەمالی تۆ"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "لە حوسنا قەت فەلەک نەیدیوە نابینێ قەرینی تۆ", "poem_description": "", "poem_text": "لە حوسنا قەت فەلەک نەیدیوە نابینێ قەرینی تۆ\nخوسووفی بوو قەمەر ئەمشەو کە دی ڕۆژی جەبینی تۆ\n\n\nبە ئیما چاوەکەت لایدام لە دین وەک شێخەکەی سەنعان\nپەنا بەخوا لە دیدەی کافری سیحر ئافەرینی تۆ\n\n\nسبەینێ زوو کەچاوی کەوت بە لێوی ئاڵی تۆ وەک شێت\nبەرۆکی دادڕی خونچە لە ڕەشکی پێکەنینی تۆ\n\n\nکە کوژراوی برۆتم بۆ بە غەمزە ئەمدەیە بەر تیر\nچ بێ ڕەحمیت نیگارا من عەجەب ماوم لە دینی تۆ\n\n\nشکا بازاڕی قەند و شەکری بەلچیکا لە ناو کوردا\nکە نووسیم وەسفی شیرینی دەم و لێو شەککەرینی تۆ\n\n\nخەلاسی بۆ بەشەر نابێ لە داوی عەشقی تۆ گیانە\nمەلەک تەسخیر ئەکا زوڵفی خەمی پڕ پێچ و چینی تۆ\n\n\nدڵی دەرهات و جارێ هەر نەهاتی بێ وەفا بۆ لای\nکەمالی موژدە وا تەرکی گیانی کرد لە قینی تۆ"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "گیانەکەم بۆچ وا لەگەڵما هەر بە قار و قینی تۆ", "poem_description": "", "poem_text": "گیانەکەم بۆچ وا لەگەڵما هەر بە قار و قینی تۆ\nبۆچ وەها تینوو بە خوێنی عاشقی میسکینی تۆ\n\n\nمن کە دیلی زوڵفی تۆم بۆ چی بە شمشێری برۆت\nئەمکوژی بە خوا گەلێ بێ مروەت و بێ دینی تۆ\n\n\nبێ سەبەب دائیم لەگەڵما ترش و تاڵە ڕووت کەچی\nهێندە تالعداری لای من وەک شەکر شیرینی تۆ\n\n\nپێم بڵێ ئەی زوڵفی دلبەر بۆ بەقەسدی کوشتنم\nدائیمە مایل بە پێچ و تا و حەڵقە و چینی تۆ\n\n\nچوویتە ناو باخ ئەمڕۆ بێچارە وەنەوشە بوو خەجڵ\nگەردنی کەچ کرد بەرامبەر وردە خاڵی شینی تۆ\n\n\nمونفەعیل بوون و خەجڵ پەروین و مانگی یەک شەوە\nهەر کە دەرکەوت تاقی ئەبرۆ و پڵپڵەی زیوینی تۆ\n\n\nئەی فەلەک ئەی دوژمنی ئینسانی خاوەن عەقڵ و فام\nبۆ چی هەر حامیی کەر و گا و پیاوی بێ تەمکینی تۆ!"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "ئاشنایی قەت لەگەڵ ئەم دەهرەدا پەیدا نەکەی", "poem_description": "", "poem_text": "ئاشنایی قەت لەگەڵ ئەم دەهرەدا پەیدا نەکەی\nئەتکوژێ ئەم پیرە زاڵە شێتە کاری وا نەکەی\n\n\nئاسمانئەتنێتەسەر تەختی شەهەنشایی بەڵام\nئاخریئەتخا ملت ئەشکێنێ پێی بڕوا نەکەی\n\n\nتۆ بە ڕووتی هاتیە دنیا و بە ڕووتیش هەر ئەڕوێ\nبۆ تەماع و ماڵی دنیا کاکە خۆت ڕیسوا نەکەی\n\n\nوا دڵم لەت لەت ئەکەم وەک شانە بەڵکوو خوا بکا\nجار بە جار ئەو پەرچەمە شێواوەتی پێ شانەکەی\n\n\nجووتە چاوی ساحیری عاشق کوژت بەس هەڵبڕە\nترسی خوات بێ عالەمێ یەکجاری باشەیدا نەکەی\n\n\nجەوری تۆ دەرمانە بۆ دەردی دڵی بیماری من\nلوتفی ناوێت لێت دەخیلە گیانە کاری وا نەکەی\n\n\nشەرتە سەردانان لە مەیدانی مەحەببەتدا کەمال\nتۆ ئەگەر مەردی ئەبێ سەر دابنێیت و ڕانەکەی"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "ئەوا جەژنە و هەموو کەس مەستی عەیشە و خۆشییە و شایی", "poem_description": "", "poem_text": "ئەوا جەژنە و هەموو کەس مەستی عەیشە و خۆشییە و شایی\nلە مل یەکدایە دەستیان بۆ ئوسووڵی گەردن ئازایی\n\n\nبە تەنها یارەکەی بێ ڕەحمەکەی ڕوو ترش و تاڵی من\nهەمیشە سڵ ئەکا لێم هەر وەکوو ئاهوویی سەحرایی\n\n\nئەچم بۆ پاسی بەر درگانەکەی شەو بانگ ئەکا خەڵکە\nدەری کەن ئەو سەگە با پیس نەکا دەرکم بە خۆڕایی\n\n\nئەوەندە مەست و سەرخۆشی شەرابی ماچی ئەو لێوەم\nلە کەوسەر دەم مەحاڵە تەڕ بکەم ئەی شۆخی بەغدایی\n\n\nکە چاوم لا عەزیزە گیانەکەم بۆ دیدەنیی تۆیە\nکە ڕووی تۆی پێ نەبینم نامەوێ بۆ چیمە بینایی\n\n\nلە باخا سەروو عەڕعەڕ گەر ببینن بەژن و باڵای تۆ\nئیتر ناکەن ئەبەد قەت مەشقی ئازادی و دڵارایی\n\n\nدەخیلت بم زەمان دانا کوژە، خۆت شێت و نادان کە\nنەدەی هەرگیز کەمالی تاکوو ماویت لافی زانایی"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "ئەی مانگ ئەزانم تۆش دەردەداری", "poem_description": "", "poem_text": "ئەی مانگ ئەزانم تۆش دەردەداری\nتۆش هەروەکوو من عاشقی یاری\n\n\nتۆش شێت و شەیدای نازەنینێکی\nعاشق بە باڵای گوڵ جەبینێکی\n\n\nبەڵام هەق نییە تۆوا شەیدا بی\nتۆش هەروەکوو من وێڵ و ڕیسوابی\n\n\nچونکە تۆ وەک من جێگەت پەست نییە\nوەک من یارەکەت دوورەدەست نییە\n\n\nلەسەر ئاسمانیت بێستوون و بەرز\nئەبینی باڵای یارت بەسەد تەرز\n\n\nکاتێ ئەچیتە سەر جێگا بۆ خەو\nتێرتێر باڵی ئەو ئەبینی بە شەو\n\n\nزۆر باش تەماشای وردە خاڵ ئەکەی\nسەیرانی باخچەی لیمۆی کاڵ ئەکەی\n\n\nنەک وەکوو منی هەژار و داماو\nنابینم دیداری یاری مەستە چاو\n\n\nکە وا بێ نابێ تۆ وا شەیدا بی\nتۆش هەروەکوو من شێت و ڕیسوا بی"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "بناغەی دەهری دوون ڕووخاوە یەکسەر تێک چووە ئاشی", "poem_description": "", "poem_text": "بناغەی دەهری دوون ڕووخاوە یەکسەر تێک چووە ئاشی\nبە جارێ تێک شکاوە و ورد و خاشە بەرد و بەرداشی\n\n\nفەلەک نادا هەتا ڕۆژی قیامەت مەقسەدی دانا\nخەریکە هەر ئەدا عیززەت بە پیاوی سەرسەری و ناشی\n\n\nلە مەکتەبخانەیی عەشقا شوکور یارم یەکەم دەرچوو\nخودایە زووببێتە حاکم و من ببمە فەڕڕاشی\n\n\nئەگەرچی ئەمکوژێ چاوی بەڵام ئیحیام ئەکا دەرحاڵ\nبە خەندەی لێوی لەعلی شەککەر ئەفشانی نمەک پاشی\n\n\nبە جارێ سەبر و ئارام و دڵی بردووم و خوشحاڵم\nنەماوە غەیری ڕۆحم وا ئەویشم کرد بە پاداشی\n\n\nخەتی دا ڕووی دلارامم لە مەولا من نییە چارەم\nکەمالی مەسڵەحەت وایە بڕۆم زوو ببمە سەرتاشی"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "حەیفە گەر بێت و بڵێم تۆ گوڵی باخ و چەمەنی", "poem_description": "", "poem_text": "حەیفە گەر بێت و بڵێم: تۆ گوڵی باخ و چەمەنی\nگوڵ ئەبارێ لە دەمت کاتێ کە تۆ پێئەکەنی\n\n\nنرخی یەکجاری شکا قەند و شەکر لەم شارەدا\nخەڵکی کاتێ کە دییان دەم گوڵ و شیرین سوخەنی\n\n\nتۆ بە سڵ کردن و وەستانەوە و ڕاکردن\nخۆت نیشان داوە کە کارئاسکی دەشتی خوتەنی\n\n\nبە برۆی چەشنی کەوان و بە موژەی وەک تیرت\nتێگەیشتم کە فەڵاموورزێکی سەف شکەنی\n\n\nئاشکرام بەس بکە ئەی دڵ کە ئەبینی دڵدار\nهەموو ئەندامم ئەلەرزێنێت لە پڕ ڕائەچەنی"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "دەخیلت بم سەبا تۆ مەحرەمی ئەسراری جانانی", "poem_description": "", "poem_text": "دەخیلت بم سەبا تۆ مەحرەمی ئەسراری جانانی\nبەریدی کۆیی یاری مەحرەمی زوڵفی پەرێشانی\n\n\nجەلابەخشی نیگاهی دیدەیی بێ نووری یەعقووبی\nسەفابەخشی دڵی پڕ ئیزتیرابی پیری کەنعانی\n\n\nلە باتی بەندە ساتۆ بی و خوا، ئازانە هەروەک بەرق\nبە گورجی بۆم بچۆ تا ڕەوزەیی شاری سلێمانی\n\n\nڕیعایاتی ئەدەب کە سەرسەری داخڵ نەبێ زینهار\nتەوافی کەعبەیی جانانە دەست نادا بە ئاسانی\n\n\nلە گومرگ لابدە تاکوو دەگەیتە خانەقای گەورە\nبڵێ: ئەی مەرکەزی عیرفان و ئادابی موسوڵمانی\n\n\nکەمالی وا لە بەغدادی بەهەشت ئاباددا دائیم\nموقیمی دەرگەهی مەعرووفی کەرخە و غەوسی گەیلانی\n\n\nبە یادی مینبەر و میحرابی تۆیە ویردی ئێوارەی\nبە شەوقی تۆوەیە تەزبیح و تەهلیلی سبەینانی\n\n\nلە دووری تۆ خەریکە دیجلە یەکی تر بکاد ئیجاد\nئەوەندە ئەشکی حەسرەت هات لە هەردوو چاوی گریانی\n\n\nلە پاشا ئەی سەبا هەڵسە بڕۆ بۆ مەنزڵی دلبەر\nبکە جارووبی خاکی پاکی عەنبەربۆیی ئەیوانی\n\n\nلە دواییدا دەخیلت بم لە باتی بەندەیی مەهجوور\nبە کۆڵێ سیدقەوە ڕوخسەت تەڵەب فەرموو لە دەربانی\n\n\nکە وەقتێ ڕوخسەتی دای چوویتە خزمەت حەزرەتی دلبەر\nببە سوجدە لە باتی بەندەیی سەر گەشتەیی فانی\n\n\nلە پاش عەرزی دوعا و ئیحترام و ڕاسیمە تەعزیم\nبڵێ: ئەی خوسرەوی میسری مەلاحەت ماهی کەنعانی\n\n\nغەریب و بێ نەوا عەبدی قەدیمی زەڕخەریدەی خۆت\nکەمالی خەستە و بێچارە بەندەی موخلیسی گیانی\n\n\nبە بەغدادا ئەگەرچی ڕاحەتی تەئمینە ڕۆژ و شەو\nلە یوسف تەلعەتان خاڵی نییە قەت کونجی ئەحزانی\n\n\nئەنیسی گوڵڕوخانە هاونشینی ماه ڕویانە\nپیاڵەی مەوج ئەدا دائیم لە بادەی نابی ڕوممانی\n\n\nلە دووریی تۆ هەمیشە ڕۆژی وەک شەو سوبحی وەک شامە\nبە بێ ڕووی تۆ لە لای وەک خارە خونچەی باخ و بۆستانی\n\n\nنیشانی عەینی دەردە نۆشی نێشە شەربەتی ژەهرە\nبە وێنەی شەربەتی مەرگە لە لای ئەو ڕاحی ڕەیحانی\n\n\nدەماغ و فکری تار و مارە شێواوە پەشۆکاوە\nبە چەشنی پەرچەمت کردویەتی مەشقی پەرێشانی\n\n\nبە یادی چاوی مەستی تۆوەیە وەرنێ کەمالی زار\nزوبانی لاڵە بێ تۆ قەت ئەکا دەعوای سوخەندانی؟ !"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "زەمانێ وەسڵی یارە سەد شوکور ڕۆیی خەمی دووری", "poem_description": "", "poem_text": "زەمانێ وەسڵی یارە سەد شوکور ڕۆیی خەمی دووری\nدەتێکە ساقی پێکێ با بەسەرچێ ڕەنجی مەهجووری\n\n\nڕەیاحین و وەنەوشەی مێرغوزار دێنێتەوە بیرم\nخەتی نەوڕەستە ڕوویی دلبەرانی شۆخی ئاسووری\n\n\nلە خەڵوەت دەربچۆ زاهید تەماشای سەنعەتی هەق کە\nچییە ئەی زاهیدی غافڵ! لەبەر چی شێت و مەغرووری\n\n\nئەڵێن ساقی مەزەی ماجی دەم و لێوی شەکەربارە\nکەمالی فرسەتە زوو تۆبەکەت بشکێنە مەغرووری"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "شێخ قادر حەفید ئەحمەدی کاکی", "poem_description": "بۆ کۆچی دوایی «شێخ قادر حەفید»", "poem_text": "شێخ قادر حەفید ئەحمەدی کاکی\nبە لوتف و سەخا و بە دڵی پاکی\n\n\nلە ناو عالەما یەکجار مەشهوور بوو\nجەبینی پاکی پڕ شەوقی نوور بوو\n\n\nزۆر زوو کۆچی کرد داخی بە جەرگم\nبە منی نیشان دا ئاکامی مەرگم\n\n\nتەئریخی کۆچی و شوێن و مەسکەنی\nلە شێخ مەحموودم پرسی پێکەنی\n\n\nوتم نازانم زوو بۆ بەهەشت چوو\nپێیان وتم أ. غەرقی ڕەحمەت بوو"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "لە جوانی و دلبەریدا هەر وەکوو تۆ ئێستە مومتازی", "poem_description": "", "poem_text": "لە جوانی و دلبەریدا هەر وەکوو تۆ ئێستە مومتازی\nمنیش مەشهووری ئافاقم بە عەشقی نووکتەپەردازی\n\n\nبە هەڵوەستان و ئاوڕدانەوە و سڵ کردنا گیانە\nموحەققەق بوو لە لام کار ئاسکەکەی سەحرایی - پیبازی\n\n\nسەری من چاترە بە خوا لە فوتبۆڵ بیدەرە بەر شەق\nهەتاکوو بۆم ببێتە باعیسی فەخر و سەر ئەفرازی\n\n\nسەرم خۆ بەردە بازی پێتە دڵ لای خۆتە هەر گیانە\nکەمالی بۆ ئەوەی بیکا لە ڕێتا مەشقی گیانبازی\n\n\nبە ئیما یەک کەڕەت تاڵانی ئەقڵ و سەبر و هۆشی کرد\nسەرم سوڕما لە سیحری دیدەیی مەستی فسوون سازی\n\n\nئەگەر بۆ بەندە دەس دا قاپیەوانی دەرکەکەت قوربان\nبە چاوی تۆ قەسەم نایدەم بە سەد تەختی مەلیک غازی\n\n\nسەلیس و نوکتە بازی تۆ کەمالی شاهیدن ئەمڕۆ\nکە شاگردی هونەرمەندی جەنابی شێخی شیرازی"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "نیگاری مەه جەبینی من بە خەندە و نوتق و گوفتاری", "poem_description": "", "poem_text": "نیگاری مەه جەبینی من، بە خەندە و نوتق و گوفتاری\nشەکر هەرزان ئەکا بۆ عاشقی سەودازەدەی زاری\n\n\nدەخیلی بەختتم ئەی شانە لانەی دڵ نەشێوێنی\nکە کاتێ دائەهێنی پەرچەمی پڕ چینی تاتاری\n\n\nهەموو عیلمم لە ڕێی مەیخانەکانا ئاخری دانا\nکە دیم ئەفسوون و سیحری جووتە چاوی مەست و عەییاری\n\n\nشوکور یار ئیزنی دا شەو بچمە بەردرگانەکەی بۆ پاس\nئیتر بۆ چیمە ڕوتبەی شەهریاری و تەختی قاجاری!"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "کە من تەوراتی ڕووی تۆم دی نیگاری پەلکە خورمایی", "poem_description": "بۆ کچە جوولەکەیەک", "poem_text": "کە من تەوراتی ڕووی تۆم دی نیگاری پەلکە خورمایی\nبە کۆڵێ عیلمەوە چارەم نییە وا ئەبمە مووسایی\n\n\nموحەققەقمە لە باخا سەرو و عەڕعەڕگیانی شیرینم\nلە باڵای تۆ ئەکەن تەعلیمی ئازادی دڵارایی\n\n\nئەگەر شەککەر دەمێکی چەشنی تۆی ببوایە ئەو عەسرە\nچلۆن فەرهاد ئەبوو عاشق بە شیرین شۆخی بەغدایی\n\n\nوتم ماچێک کەرەم کەی ئەتدەمێ گیانم وتی شێتیت\nچلۆن ئاوی حەیاتی خۆم ئەدەم من پێت بە خۆڕایی\n\n\nدووچاوم بۆیە قوربان خۆش ئەوێ تامن ببینم ڕووت\nکە ڕووی تۆی پێ نەبینم ئیکە من بۆ چیمە بینایی"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "کەمال ئەی چاوەکەم تۆ شاعیرێکی باش و هوشیاری", "poem_description": "بۆ «کەمال ئەسعد ڕەزا»", "poem_text": "کەمال ئەی چاوەکەم تۆ شاعیرێکی باش و هوشیاری\nهونەرمەندی لە هەڵبەستا ئەکەی هەر پەیڕەویی ناری\n\n\nکەمالی خۆی و ئەمسالی بە شیعرت شاد و دڵخۆشن\nکەم و کووڕی نییە هەرگیز ئەبن دائیم بە کڕیاری\n\n\nئەبینم شاعیران دیوان ئەکەن نەخشین بە بۆیە و ڕەنگ\nبەڵام دیوانی تۆ ڕۆشن ئەبینم من بە زەڕکاری\n\n\nلە وەزن و قافیە و تەجنیسدا هەڵبەستی ئێوەم دی\nسەرم سوڕما بە ڕاستی زۆر لە لەبزی خۆش و گوفتاری\n\n\nقسە و هەڵبەستی تۆ شیرینە هەر وەک قەند و من تووتیم\nگەلێ مائیل بە قەندم وا بە دڵ من ئەبمە کڕیاری\n\n\nعەزیزم ڕێی ئەدەب زۆر ڕاستە بێ پەروا بڕۆ پێیدا\nنەکەی وەک هەندێ لادەی ببیە تووشی لاری و خواری"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "هەمیشە تەبعی تۆپێی خۆشە گیانە مەردم ئازاری", "poem_description": "", "poem_text": "هەمیشە تەبعی تۆپێی خۆشە گیانە مەردم ئازاری\nلە لام وایە لە دینی ئێوەدا باشە گونەهکاری\n\n\nلە چاوما تا سبەینێ خەو ئەبەستێ مات و سەرسامم\nکە چاوی مەستی نازت چۆن ئەزانێ عیلمی سەححاری\n\n\nبە ئەبلەم تێمەگە ئەی گیانی شیرینم کە سەر خۆشم\nبە یادی چاوی مەستی تۆیە بێزارم لە هۆشیاری\n\n\nدڵم ئەو چاوە بیمارانە بردوویە بە عیشوە و فەن\nلە ساغی بۆیە خۆشم نایە هەر پێم خۆشە بیماری\n\n\nگونەهکارم ئەترسم خوێنی پیسم جەوهەرت بگرێ\nبەسە ئەی تیغی ئەبرۆی حەزرەتی مەحبووبە خوێنخواری\n\n\nقوسوورت چی لە یاران دیوە تۆ ئەی شۆخی بێ مروەت\nکە بێزاری لە یار و دائیمە مائیل بە ئەغیاری! \n\n\nدڵی ئەو شۆخە بەردە ئاسنە تەئسیری لێ ناکا\nکەمالی بەسیە بەس شۆر و فوغان و گریە و زاری"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "یارە تو خوا پێم بڵێ تۆ چیت کە مایەی ژینمی", "poem_description": "", "poem_text": "یارە تو خوا پێم بڵێ تۆ چیت کە مایەی ژینمی\nباعیسی هێزی هەناو و لاشەکەی بێ تینمی\n\n\nتۆ نەبی هیچ کەس منی ناوێ چ بێگانە چ خوێش\nجا کە وا بێ تۆ کەسوکار و برای شیرینمی\n\n\nسەد هەزار عەیبم هەبێ تۆ دای ئەپۆشیت یەک کەڕەت\nباعیسی سەربەرزی و سەرمایەیی تەمکینمی\n\n\nتۆم ببێ ئەچمە حەج و هێند خێر ئەکەم بچمە بەهەشت\nڕابەری دڵسۆزی ڕێگەی ڕاستی دنیا و دینمی\n\n\nگەر نەخۆش بم ئەمبەیە لەندەن تەداویم زوو ئەکەی\nمەڵحەم و دەرمانی زامی جەرگەکەی خەمگینمی\n\n\nتۆم نەبێ چۆن یار لە ماڵ بۆم دێتە دەر بێ ترس و خۆف\nتۆی کە مەحبووبەی عەزیز و یارەکەی دێرینمی"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "بڵێن بەو شۆخە بابەس پەرچەمی چین چینی دابێنێ", "poem_description": "", "poem_text": "بڵێن بەو شۆخە بابەس پەرچەمی چین چینی دابێنێ\nمەکان و مەسکەنی دڵمە نەوەک ڕیشەی بپچڕێنێ\n\n\nئەکەم گیانم بە قوربانی دەم و لێوی شەکەرباری\nئەگەر لوتفی ببێ ئەو مەه جەبینە پێم بدا جوێنێ\n\n\nوەکوو من گەر ببینێ تاقی ئەبرۆی دلبەرم سۆفی\nموحەقەقمە کە سوجدەی بەر ئەبات و تۆبە ئەشکێنێ\n\n\nشوکور یارم لەگەڵما هاودەمە دائیم بە ڕۆژ و شەو\nڕەقیبی پیسی بەد سا با لە داخا خۆی بخنکێنێ\n\n\nبە تەئسیراتی مەی ساقی چرای گۆنای کە هەڵگیرسا\nدڵی عاشق ئەبێ پەروانە ئاسا خۆی بسووتێنێ\n\n\nلە چینی پەرچەمت گەر بای سەبا بۆنی ببا بۆ چین\nڕەواجی میسکی ئەشکێ تا قیامەت قەدری نامێنێ\n\n\nئەکەم گیانم بەڵاگەردانی باڵات تاکوو چاوی بەد\nخودا ناکردە نەک ئەو شێوە شیرینەت بشێوێنێ\n\n\nلە سایەی وەسفی لێوی شەککەرینی تۆوەیە قوربان\nکە وا شیعری کەمالی نرخی قەند و شەککەر ئەشکێنێ"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "بە پوولێ نامەوێ مەحبووبەیەک دڵساف و خۆش ڕووبێ", "poem_description": "", "poem_text": "بە پوولێ نامەوێ مەحبووبەیەک دڵساف و خۆش ڕووبێ\nفیدای ئەو دلبەرەم من حیلە باز و توند و جادووبێ\n\n\nدەخیلم وێنەگر کاتێ ئەکێشی شکڵی ئەو شۆخە\nکەمێ وریا بە شێوەی چاوی مەستی با خەواڵووبێ\n\n\nئەگاتە چەرخی حەوتەم تای تەرازووی زوو لەبەر سووکی\nلە دەعوای جوانییا هەرکەس لەگەڵتا هاوتەرازووبێ\n\n\nبەسە بێ لوتفی ئەی بێ ڕەحم و مروەت خۆشت ئەیزانی\nمەحاڵە گیان فیدایێکی وەکوو من ڕاستگۆت بووبێ\n\n\nشوکور خەندەی دەمی زیندووی ئەکا دووبارە پاش مەرگی\nئەگەر ئەو نازەنینە بێت و بۆ سەر گۆڕی مردووبێ\n\n\nبە کفنی ئاڵەوە شانازییە کاری لە مەحشەردا\nکەمالی هەرکەسێ وەک تۆ شەهیدی تیغی ئەبرۆبێ"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "بەزمی دنیا سەیری هێندێ کونجی مەیخانەی ئەوێ", "poem_description": "", "poem_text": "بەزمی دنیا سەیری هێندێ کونجی مەیخانەی ئەوێ\nساقی و جامی شەرابی ناب و پەیمانەی ئەوێ\n\n\nوشکە سۆفیش بۆ حیسابی بەینی خوا و خۆی دائیمە\nوا لە مزگەوتایە هەر تەزبیحی سەددانەی ئەوێ\n\n\nهێندێ دەورێشە بەهای و هووی لە تەکیە و خانەقا\nلوولک و تەپڵ و دەف و پرچ و خەنە و شانەی ئەوێ\n\n\nهێندێ وەک مەجنوون لە پای هەردەی دوجەیلا شێت و وێڵ\nهاودەمی وەحشی و ڕەفیقی شیت و دێوانەی ئەوێ\n\n\nهێندێ خاوەندی دووسەد دێ و قەیسەری و باخە کەچی\nهەر دڵی پڕ داخە تەخت و تاجی شاهانەی ئەوێ\n\n\nهێندێ نانێک و قومێ دۆی بێ، ئەکا شوکری خودا\nقانیعە و ڕازی، ژیانێکی هەژارانەی ئەوێ\n\n\nعەینی هەر وەک سینەمایە بەزمی دنیا چاوەکەم\nسەرسەری سەیری نەکەی بیری حەکیمانەی ئەوێ\n\n\nکەم کەسێ پەیدا ئەبێ مەقسوودی خوایی و هیچی تر\nسەیری هەرکەس من ئەکەم هەر دەرهەم و عانەی ئەوێ"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "توخوا واز بێنە با چەرخی فەلەک هەر دەوری واژوون بێ", "poem_description": "", "poem_text": "توخوا واز بێنە با چەرخی فەلەک هەر دەوری واژوون بێ\nکە چونکە دوونە خۆی با پشتیوانی مەردمی دوون بێ\n\n\nلەبەر بێ ئەقڵییە مەعزووری وا ئاغا بە ماڵ و جاه\nبە خاکا ڕۆئەچێ گەر سەروەتت وەک گەنجی قاروون بێ\n\n\nلە سایەی عاشقی شەیداوە ناوبانگ دەرئەکات مەعشووق\nئەگەر ئەقڵی ببێ لەیلا ئەبێ مەمنوونی مەجنوون بێ\n\n\nهەموو شیعرێکی بەرجەستەی وەکوو باڵایی دڵدارە\nکەمالی لاییقە شیعرت ڕەدیفی قەددی مەوزوون بێ"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "جەوهەری زاتیت کە بوو بام مەسنەدت باڵا نەبێ", "poem_description": "", "poem_text": "جەوهەری زاتیت کە بوو، بام مەسنەدت باڵا نەبێ\nکەوکەبی بەختت لە بورجی عیززەتا پەیدا نەبێ\n\n\nتیشکی عیرفانت بەسە بۆ کەشفی هەوراز و نشێو\nچاوی دڵ بینا بوو با چاوی سەرت بینا نەبێ\n\n\nلای ئەوەی دانابێ فەرقی گوڵشەن و گوڵخەن نییە\nخۆ جەهەننەم حازرە گەر جنة المأوى نەبێ\n\n\nعیززەت و زیللەت هەموو چەند ڕۆژە خۆ ناکەن دەوام\nبەردی ڕەق زۆرە دەبا تۆ دۆشەکەت خارا نەبێ\n\n\nهەر وەکوو یووسف، کەمالی تۆ بچۆ ناو بیرەوە\nچی ئەبێ با مەسکەنت باڵا وەکوو عیسا نەبێ"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "حەیفە دانا بە جەفا و جەوری فەلەک خەمگین بێ", "poem_description": "", "poem_text": "حەیفە دانا بە جەفا و جەوری فەلەک خەمگین بێ\nحەیفە ئاوێنەی دڵی ئەهلی سەفا ژەنگین بێ\n\n\nچەرخی کەچڕەو کە سەباتێکی نییە خەم چ ئەخۆی\nگەر بە میهر و شەفەقەت یا بە جەفا و قین بێ\n\n\nلە کن ئەربابی مەحەببەت ئەوە ڕوو سوورە کە ڕووی\nهەر وەکوو لالە بە خوێناوی جگەر ڕەنگین بێ\n\n\nهەموو هەر عارییەیە خەلسەت و کاڵایی جیهان\nگەر کەوات ئەتڵەس و خارا بێ ئەگەر پەشمین بێ\n\n\nکیبر و نەخوەت مەکە بۆ نیعمەتی دوو ڕۆژە کەمال\nبۆ چی بێهوودە بەشت ڕەجم و تف و نەفرین بێ"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "دڵم دەردت بە دەرمان گەر نەزانێ با لەتوپەت بێ", "poem_description": "", "poem_text": "دڵم دەردت بە دەرمان گەر نەزانێ با لەتوپەت بێ\nسەرم گەر بەردەبازی ڕێت نەبێ دووچاوی مەینەت بێ\n\n\nوەکوو لوتفت ئەگەر جەور و جەفای پێ خۆش نەبێ عاشق\nخوایە شەرمەزار و ڕووڕەشی ڕۆژی قیامەت بێ\n\n\nئەوەی ڕۆیشت خەیاڵی هاتنەوە جارێکی تر ناکا\nلە لام وایە قیامەت بێ غەم و دەرد و موسیبەت بێ\n\n\nپیادە بوو بە فەرزین کش ئەکا ئاخر لە شاه یا ڕەب\nنەکەی ئینسانی ناکەس نائیلی خۆشی و سەعادەت بێ"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "دڵم شاباشی سەر ڕێی یارە گەر مەیلی گەڕانی بێ", "poem_description": "پێنج خشتەکی لەسەر شیعری «سالم»", "poem_text": "دڵم شاباشی سەر ڕێی یارە گەر مەیلی گەڕانی بێ\nسەرم دانا لە بەر پێی خوانەکەردە نەک زیانی بێ\nئەکەم گیانم سوپەر نەک بۆی بەڵایە ئاسمانی بێ\n«هەموو شەو چاوەڕێم بەڵکوو بە مەخفی یاری جانی بێ\nلە تاریکیی شەوا شوعلەی چرا موشکیل نیهانی بێ»\n\n\nئەزانی دڵ بریندارم بە غەمزەی چاوی فەتتانت\nبەسە بێ شەرت و قەولی گیانی شیرینم بە قوربانت\nبە هەققی پەرچەمی پڕ پێچ و ژاکاو و پەرێشانت\n«چرای هەووەڵ شەوی قەبرم گڕەی دڵمە لە هیجرانت\nبە سروەی بای ئەجەل شەمعی مورادم هەرکە فانی بێ»\n\n\nشکەنجی پەرچەمی هەرچەند دڵی زارم ڕەها ناکا\nبە مەحزی مەرحەمت خونچەی دەمی یەک دەفعە واناکا\nهەموو جەور و جەفای لای چاکەیە یارم خەتا ناکا\n«لە سەحرای مەحشەریشدا دڵبەرم تەرکی جەفا ناکا\nفیدای ئەو شۆخە بێ ڕۆحم کە جەوری دوو جیهانی بێ»\n\n\nلەگەڵ ئێمە لەبەر چی توندی ڕوو خۆشی لەگەڵ ئەغیار\nلە هەق دوژمن ئەکەی لوتف و جەفاکرداری دەرهەق یار\nعەزیزم تۆخوا لوتفێ لە دەرهەق عاشقی بیمار\n«لیقا خواهیش ئەکەم دائیم کە بنوێنی بەڵام ناچار\nڕەزام جوابێ لە حەرفت بشنەوم با لن ترانی بێ»\n\n\nبە ڕەنگی زەردی بێ شەوقی پەرێشان حاڵی دڵ لەت لەت\nبە لێوی وشکی بێ ئاوی شەهیدی دووری و فیرقەت\nبە ئاه و ناڵە و شینی جگەر سووتاوی پڕ مەینەت\n«بە شێوەی چەنبەری قەددی خەمیدەی پیری بێ تاقەت\nئەبێ فکرێ بکا یار گەر غورووری نەوجوانی بێ»\n\n\nموسەوویر هەرچی هەن گەر بێن لە بەلجیکا و لە ڕۆماوە\nلە چین و ڕووسیە و ئولکەی هەموو ئەقتاری دنیاوە\nمەحاڵە شکڵی ئەو ناکەن سەرم لەم کارە سوڕماوە\n«بە جوز مانی موسەوویر تاقی ئەبرۆی تۆی نەکێشاوە\nکە مانی نەقشی کێشابێ ئەبێ هەروا کەمانی بێ»\n\n\nدڵم دەردت بە دەرمان گەر نەزانێ با لەتوپەت بێ\nهەمیشە یاخوا دووچاری ڕەنج و دەرد و مەینەت بێ\nلە ڕێگەی عەشقدا تووشی جەفا و دەرد و مەشەققەت بێ\n«وەفا داخی نەکا گەر دڵ بە گوێزان چاکە لەت لەت بێ\nزوبانی پێوەدا عەقرەب کەسێ میهری زوبانی بێ»\n\n\nلە کاتی مردنا نایە دەمم دەم یاری بێ دینم\nبە ئیعجازی مەسیحا هات و تازەی کردەوە ژینم\nلە سایە ماچی لێوی سەد شوکور دەم پڕ لە هەنگوینم\n«ڕەوانی کۆهکەن با تازەکا تەقریری شیرینم\nبە شیرینی دەمی نابێ شەکەر با ئەسفەهانی بێ»\n\n\nکەمالی سەیری کە چەندە پەشێو و زویر و بەدحاڵم\nجگەر سووتاو و دڵ داماو و سەوداکار و عەوداڵم\nبە خوێنم ڕەنگ ئەکا وا دەست و پەنجەی یاری چاوکاڵم\n«برینی باتینی کوشتمی خەمۆشی تابەکەی سالم\nنیهانی بەسیەتی خوێنم خەنەی پەنجەی فڵانی بێ»\n\n\nهەموو شەو چاوەڕێم بەڵکم بە مەخفی یاری جانی بێ\nلە تاریکیی شەوا شوعلەی چرا موشکیل نیهانی بێ\n\nچرای ئەووەڵ شەوی قەبرم گڕەی دڵمە لە هیجرانت\nبە سروەی بای ئەجەل شەمعی حەیاتم هەر کە فانی بێ\n\nلە سەحرای مەحشەریشا یاری من تەرکی ستەم ناکا\nفیدای ئەو شۆخە بێ ڕۆحم کە جەوری دوو جیهانی بێ\n\nلیقا خواهیش دەکەم دایم کە بنوێنێ وەلێ ناچار\nڕەزام حەرفێ لە جوابت بشنەوم گەر لن ترانی بێ\n\nبە شێوەی چەنبەریی قەددی خەمیدەی پیری بێتاقەت\nدەبێ فیکرێ بکا یار ئەر غورووری نەوجەوانی بێ\n\nبەجوز مانی، موسەوویر قەوسی ئەبرۆی وی نەکێشاوە\nکە مانی نەقشی کێشا بێ دەبێ هەروا کەمانی بێ\n\nوەفا داغی نەکا گەر دڵ بە کزلک چاکە دوولەت بێ\nزوبانی پێوەدا عەقرەب کەسێ سیدقی زوبانی بێ\n\nڕەوانی کۆهکەن با تازە کا تەقریری شیرینم\nبە شیرینیی لەبت ناگا شەکەر با ئیسفەهانی بێ\n\nخەمۆشی بەسیەتی سالم برینی باتینی کوشتمی\nنیهانی تا بە کەی خوێنم حەنای پەنجەی فڵانی بێ\n\n«سالم»"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "دڵی دێوانەکەی سەودازەدەم کەوتۆتە ناو داوێ", "poem_description": "", "poem_text": "دڵی دێوانەکەی سەودازەدەم کەوتۆتە ناو داوێ\nئەسیرە و دیل و پابەندە بە تاتای پەرچەمی خاوێ\n\n\nگەلێ تاڵاوی دووریم چەشتووە ئەی نازەنین تو خوا\nکەرەم کە لەو دەمی کانی حەیاتت پێکەشەکراوێ\n\n\nغەمی عەشقت بە جۆرێ کردمی شەیدا و سەرگەردان\nلە دنیادا نییە خۆ چەشنی من ئێستاکە بەدناوێ\n\n\nلە حەفتا ساڵیا پێکای دڵ و جەرگم چ بێ دینە\nبە تیری غەمزەکانی دڵڕفێنێکی کەژەڵ چاوێ\n\n\nجوانیت چاوەکەم خوا زیاد ئەکا عومرت ئەگەر بگری\nدەسی پیرێکی مانەندی کەمالی زویر و داماوێ"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "دەمێکە چاوەڕوانی غەمزەتم ئەی مەهجەبین تیرێ", "poem_description": "", "poem_text": "دەمێکە چاوەڕوانی غەمزەتم ئەی مەهجەبین تیرێ\nدڵم شێتە دەسا لەو پەرچەمی پڕ چینە زنجیرێ\n\n\nلە دنیادا هەموو شت قابیلی تەغییر و گۆڕانە\nبە تەنیا حوسنی تۆ و عەشقی منە نەیدیوە تەغییرێ\n\n\nهەناسەی گەرمی پڕ تین و بڵێسەم بەرد ئەکا لەت لەت\nکەچی لەو شۆخە دڵ ئازارە ناکا زەڕڕە تەئسیرێ\n\n\nغەزالەی وەحشە یارم قەت لەگەڵ من ناگرێ ئولفەت\nئەوا ئەمرم دەسا خزمینە زووکەن فیکر و تەدبیرێ\n\n\nلە مەکتەب دا خەریکی مەشقی حوسنە یاری بێ ڕەحمم\nلە دڵ لەوحە و لە قورسی خۆڕ ئەکەم وا بۆی تەباشیرێ\n\n\nخوا با لێت نەڕەنجێ گیانی شیرینم مەڕەنجێنە\nدڵی بێچارەیەکی وەک کەمالی عاشق و پیرێ"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "سەرم گەر بەردە بازی ڕێت نەبێ پێشێلی دوژمن بێ", "poem_description": "", "poem_text": "سەرم گەر بەردە بازی ڕێت نەبێ پێشێلی دوژمن بێ\nدڵم گەر فەرشی بەر پێی تۆ نەبێ با ئەنجن ئەنجن بێ\n\n\nلەبەر چاوم ئەگەر یەک لەحزە ون بێ شکڵی باڵاکەت\nخودایە دوور لە ڕووی تۆ هەردوو چاوم سووژن ئاژن بێ\n\n\nئەکا ئێسکی ڕزیوم دەسبەجێ زیندوو لە پاش مەرگم\nئەگەر ئەو نازەنینە ساتێ بۆ سەر گۆڕەکەی من بێ\n\n\nئەگەر ڕوو دەربخەیت لام ڕۆژی ڕووناکە شەوی تاریک\nکە کاتێ ڕووت نەبینم لام شەوە با ڕۆژی ڕۆشن بێ\n\n\nلەگەڵما تۆ کە دەستەملان و یەکدڵ بیت نییە باکم\nڕەقیبی بەدڕەوشت با هەر خەریکی حیلە کردن بێت\n\n\nئیرادەی خوایە هەندێ دیلی تاتای پەرچەمە و هەندێ\nئەبێ هەر عاشقی پەنجەی خەناوی و قۆڵ و بازن بێ\n\n\nکە قووتت دا هەموو یەک لەحزەیە تامی نییە فەرقی\nکەمالی گەر پڵاوی سەدری یاخۆ نانی هەرزن بێ"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "سەرێک بۆ وەتەن نەبێت تووشی دەرد", "poem_description": "١٩٤٠ هەڵەبجە", "poem_text": "سەرێک بۆ وەتەن نەبێت تووشی دەرد\nوەکوو شێت نەکا مەیلی کەژ و هەرد\nخۆی نەکا تووشی زامی دەرد و بەرد\nتا وەتەن دەرکا لە دەستی نامەرد\n\n\nئەو سەرە یاخوا بەستەی فیتراک بێ\nبە بەردەبازی سەر ڕێی ناپاک بێ\n\n\nدڵێک بۆ بەرزی وەتەن نەدا جۆش\nهەمیشە نەیکا فیکر و بیر و هۆش\nبە عەشقی وەتەن ئەو نەبێ سەرخۆش\nدائیم پڕ نەبێ لە نەشئە و خورۆش\n\n\nئەو دڵە یاخوا بەر خەنجەر کەوێ\nبەر تیر و شمشێر بەر نیشتەر کەوێ\n\n\nدەمێک لە مەدحی وەتەن نەدا دەم\nبە قسەی شیرین لاوان نەکا جەم\nنەیانبزوێنێ گەر زۆر و گەر کەم\nتا وەتەن دەرکەن لە دەست نامەحرەم\n\n\nئەو دەمە یاخوا پڕ ژەهری مار بێ\nلە زەقنەمووت و زەقووم سەرشار بێ\n\n\nپێیەک لە ڕێگەی بەرزیی وەتەنا\nنەگەڕێ و نەسوێ لە پای تەوەنا\nبە شاخ و کێو و بەبن دەوەنا\nدائیم بە هەرد و دەشت و ڕەقەنا\n\n\nئەو پێیە یاخوا بەستەی زنجیر بێ\nغەرق و نقوومی دەربەندی میر بێ"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "لەگەڵما یار ئەگەر ئەم چەشنە بێ ڕەحم و ستەمگەر بێ", "poem_description": "", "poem_text": "لەگەڵما یار ئەگەر ئەم چەشنە بێ ڕەحم و ستەمگەر بێ\nموحەقەقمە لە داخا من ئەبێ دوایی دڵم دەربێ\n\n\nلە دڵما دەربچێ گەر ساتێ یادی تاقی ئەبرۆکەت\nدڵ و جەرگ و هەناوم پارە پارەی شیر و خەنجەر بێ\n\n\nوتم خۆ - تیلە - چاوت پێکەنی فەرمووی بڕۆ شێتە\nتەرازووی نازی مەحبووبان ئەبێ هەر ئەمسەرئەوسەر بێ\n\n\nمەحاڵە بێتە داوی عاشق ئەو وەحشی غەزالەی من\nپەری زەحمەت بە ئەفسوون و دوعا و حیلە موسەخخەر بێ\n\n\nغوڵامی پیری خۆتم بەس دڵم بشکێنی ناترسیت\nهەناسەی ساردی من کارێ بکا زوو موو لە ڕووت دەربێ\n\n\nلە کەچ بازی فەلەک عاجز نەبی گەر ئاقڵیت هەرگیز\nلە دەست پیرە ژنێک حەیفە دڵی دانا موکەددەر بێ\n\n\nوتم ئاخۆ عەزیزم من ئەبینم ڕووت؟ بە ناز فەرمووی\nکەمالی مومکینە بمبینی وەختێ ڕۆژی مەحشەر بێ"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "کە من ساقی و مەی و شەمع و شەرابی ناب و جامم بێ", "poem_description": "", "poem_text": "کە من ساقی و مەی و شەمع و شەرابی ناب و جامم بێ\nنیگاری با وەفا هاوسوحبەتی شوربی مودامم بێ\n\n\nبە زوڵف و ڕووی سەفابەخشایی ماتی سوبح و شامم بێ\nبە ماچێ خۆ شیفا بەخشیبرینی قەلب و زامم بێ\n\n\nئەبێ ئیتر چ پەروای عەیب و عاری خاس و عامم بێ! \n\n\nموبارەک بێ لە تۆ باخی بەهەشت و حۆری و غیلمان\nبە تاپۆ موڵکی تۆیە سەلسەبیل و ڕەوزەیی ڕیزوان\n\n\nلە بیر ناچینەوە ئێمەش ئەچینە دۆزەخی یەزدان\n---\n\n\nئەویش موڵکی خودایە ئیکە بۆ تەزویر و دامم بێ\n\n\nعیبادەت بۆ ڕیا لای زاتی هەق خۆ پارەیێ ناکا\nفڕوفێڵ و درۆ جەزبی دڵی ئاوارەیێ ناکا\n\n\nهەزار تاعەت هەناسەی بێ درۆی مەیخوارەیێ ناکا\nبەڵێ جەزبەی ڕیایی نەعرەیی مەی خوارەیە ناکا\n\n\nئیتر من بۆ ڕەواڵەتبۆ ڕوکووع و بۆ قیامم بێ! \n\n\nشوکور زۆر موستەریحم نە شەهەنشاهم نە خونکارم\nنە شێخ ۆ زاهیدم نە واعیزی وشکی ڕیاکارم\n\n\nنەوەک بەعزێ خەریکی غارەتی ئەمواڵی توججارم\nنەوەک بەعزێ بە دائیم مائیلی نەهبی کەر و بارم\n\n\nبەسە گەر ساقییە سادە و شەرابی لەعل فامم بێ\n\n\nئەڵێن پێم بۆ چی هەر باسی ڕوخی خووبانە گوفتارت\nسەراپا پڕ لە باسی دلبەرە دیوانی ئەشعارت\n\n\nلە میللییەت بدوێ چاکە بکە تەبدیلی ئەتوارت\nکەمالی مەگرە گوێ ئەم قەولە هەرتۆ چاکە ڕەفتارت\n\n\nلە میللییەت ئەبێ کاتێ بدوێم هەققی کەلامم بێ"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "هەتا دلبەر لەگەڵ عاشق نیگاهێکی نیهانی بێ", "poem_description": "", "poem_text": "هەتا دلبەر لەگەڵ عاشق نیگاهێکی نیهانی بێ\nئەگەر پیریش بێ دائیم هەر ئەبێ تافی جوانی بێ\n\n\nبەرامبەر تیرە بارانی موژەت خۆی ناگرێ ئینسان\nهەزیمەت هەر ئەکا با ڕۆستەمی مازندەرانی بێ\n\n\nئەکەم ڕۆحم بە قەڵغان و سوپەر بۆت گیانی شیرینم\nخودا ناکردە نەک بۆ تۆ قەزایی ئاسمانی بێ\n\n\nمەحاڵە خێر ببینێ موددەتی عومری لە دنیا دا\nئەوەی دەرهەق ڕەفیقی بەد نیهاد و نانی نانی بێ"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "ئاسمانی دوون هەمیشە دوون پەرستی کاریە", "poem_description": "", "poem_text": "ئاسمانی دوون هەمیشە دوون پەرستی کاریە\nسەرسەری و ئەحمەق نەوازی شێوەیی ڕەفتاریە\n\n\nهەرکەسێ نادانە غەرقی خێر و خۆشی و نیعمەتە\nپیاوی دانا جۆگەلەی خوێن وا لە چاوی جارییە\n\n\nدەهری دوون ئیشی هەموو عەکسە میسالی دێو و دەد\nیاری ئەغیارە و ئەوەی ئەغیارە دائیم یارییە\n\n\nوا کە دائیم مەست و بیمارم ئەبینی هەقمە من\nسەرخۆشیم بە خوا لە شەوقی چاوەکەی بیماریە\n\n\nهەروەکوو فێدار کە سەرسام و پەشێوم هەقمە من\nشێت و سەرسامیم لە ترسی زوڵفی وەک ڕەشماریە\n\n\nتو خوا مەنعم مەکە واعیز لە عەشقی دلبەران\nزەحمەتە چارەی بەڕاستی عیللەتێکی سارییە"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "ئەو کەسەی تای پەرچەمی تۆی گیانە شەوبۆ کردووە", "poem_description": "", "poem_text": "ئەو کەسەی تای پەرچەمی تۆی گیانە شەوبۆ کردووە\nنەفرەتی دائیم لە بۆنی خۆشی شەوبۆ کردووە! \n\n\nبۆ چی تانەم لێ ئەدەی سووچ و گوناهی من چییە\nخوا منی پابەندی داوی پەرچەمی تۆ کردووە\n\n\nپیاوی دانا لەززەتی دنیای نییە خوا ڕۆژی خۆی\nهەر نسیبی تاقە نانێک و قومێ دۆ کردووە\n\n\nشێت نییە ڕووکاتە تاقی گڵ کەمالی بۆ نوێژ\nڕووی نیازی خۆی لە میحرابی دوو ئەبرۆ کردووە"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "ئەگەر مەردی لە دنیادا سەبوکبار و قەلەندەر بە", "poem_description": "", "poem_text": "ئەگەر مەردی لە دنیادا سەبوکبار و قەلەندەر بە\nڕەفیقی ساقییی سادە و حەریقی جام و ساغەر بە\n\n\nوەکوو زاهید خەمی جەننەت مەخۆ ئاسوودەخاتر بە\nبە تەقریری ئەزەل ڕازی بەبێ پەروا لە مەحشەر بە\n\n\nهەژاری و بێ نەوایی شاهییە وەک خواجە بۆ پارە\nمەبە ڕیسوایی دنیا و عاقیبەت بێ پووڵ و بێ زەڕ بە\n\n\nکەسێ مەردە کە ئازاری دڵی خەڵکی نەدا هەرگیز\nکە جەلبی قەلبی مردوم کەیت بڕۆ سەردار و سەروەر بە\n\n\nئەگەر عاقڵ بی عیلم و مەعریفەت تەحسیل ئەکەیت وەرنێ\nکە شێت و جاهیلیت عەوداڵی ئەهلی قاتر و کەر بە"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "تاقی کیسرا وا دەمی کردۆتەوە پێمان ئەڵێ", "poem_description": "", "poem_text": "تاقی کیسرا وا دەمی کردۆتەوە پێمان ئەڵێ! \nدڵ بە دنیا خۆش مەکەن خەڵکە بەقای بۆ کەس نییە\n\n\nتۆ دەگەز خامە کراست، کاتێ سبحەینێ ئەڕۆیت\nخەم مەخۆ ئیمڕۆ کەوات گەر تاقە یا ئەتڵەس نییە\n\n\nپشتت ئەشکێنێ عەزیزم باری قورسی زێو و زێڕ\nلێی بخۆ سەرفی بکە ئیتر حەماڵی بەس نییە\n\n\nشاهی لەولاکە شەفیعی ئێمە ڕۆژی ئاخیرەت\nئەحمەقە هەرکەس بڵێ؛ لەولاکە فەریارەس نییە"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "جیهان ئاشە زەمین و ئاسمانیش هەردوو بەرداشە", "poem_description": "", "poem_text": "جیهان ئاشە زەمین و ئاسمانیش هەردوو بەرداشە\nئەمانهاڕێت بە وێنەی دانە وێڵە ئاخر ئەم ئاشە\n\n\nنیهایەت چونکە مەرگە جوملە ناز و نیعمەتی دنیا\nلە دەمما هێندە بێ تامە لە لای من چەشنی کاماشە\n\n\nکڵاوی سەخریجننە عەیب و نوقسانی ئەکا پەنهان\nبەراستی ماڵی دنیا و پارە بۆ دنیا ودین باشە\n\n\nمەحاڵە دیارە ناشاڕێتەوە شەوقی چرا فانۆس\nگڕی عەشقیش لە دڵدا دائیمە هەر ئاشکرا و فاشە\n\n\nتەماشای شەوکەت و جاه و جەلالی حوسن و جوانیی کە\nلەبەر دەرگای ئەیازا پادشاهی غەزنە فەڕاشە\n\n\nوەها حاڵی نەبیت جەولانگەهی هەر ئاسمانە و بەس\nنشیمەنگاهی تەیری ڕۆحی عاشق عەرشی ئەعلاشە\n\n\nئیرادەی خوایە هەندێ ساکینی مزگەوتە هەندێ دێر\nکەمالی بێ نەواش گیان و دڵی هەروا لە وەششاشە"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "خەفەت ناخۆم کە بەینێکە لە من تۆراوە ئەو یارە", "poem_description": "", "poem_text": "خەفەت ناخۆم کە بەینێکە لە من تۆراوە ئەو یارە\nخەفەتباری ئەوەم دائیم ئەبینم یاری ئەغیارە\n\n\nلە ناو باخا لە دووری گوڵ خەریکی شیوەنە بولبول\nکەچی گوڵ بێ وەفا و ڕەحمە هەمیشە هاودەمی خارە\n\n\nبە زەهری دەردی پیری من دەمم تاڵە کەچی ئێستا\nقسە و هەڵبەستی شیرینی ئەوێ لێم ساجد ئاوارە\n\n\nلە گوڵزاری ئەدەبدا خونچە نابینیت هەتا ماویت\nگەڵای گوڵ هەڵوەری با بردی پاشماوەی خەس و خارە\n\n\nکەوا پارچەی غەزەلیان ئەبڕی بۆ یار سالم و مەحوی\nکە چی ئێستاکە وا خام جاو ئەبینم بەرگی دڵدارە!"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "دنیا هەموو خەم و خەفەت و دەرد و مەینەتە", "poem_description": "", "poem_text": "دنیا هەموو خەم و خەفەت و دەرد و مەینەتە\nیا خەونە یا خەیاڵە وە یا خۆ حیکایەتە\n\n\nڕابووردوو ڕۆیی تێپەڕی داهاتوو چاوەکەم\nتەنها خەمی نەخۆشی و مەرگ و ڕەزالەتە\n\n\nتا ماوی تێری لێ بخۆ لە ڕێی خودا\nنایبەیتە گۆڕی تەنگەوە ئەم ماڵ و سەروەتە\n\n\nبۆ زێڕ مەبە بە نۆکەری بێگانە ئەی برا\nهەرکەس وەهابێ ڕووڕەشی ڕۆژی قیامەتە"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "دڵم بەسراوی داوی چینی زوڵفی دڵڕوبایێکە", "poem_description": "", "poem_text": "دڵم بەسراوی داوی چینی زوڵفی دڵڕوبایێکە\nسەرم شێواوی شێوەی یاری بێ ڕەحم و وەفایێکە\n\n\nبە شەو دەنگی سەگی بەر دەرگەکەت ئەبیەم ئەبم خۆشحاڵ\nئەویش چونکە وەکوو من پاسەوانی باوەفایێکە\n\n\nلە لایەک تیپی برژانگ و لە لایەک هێرشی زوڵفت\nعەزیزم بۆ خەرابی موڵکی دڵ هەریەک بەڵایێکە\n\n\nکەرەم کە خاکی ژێر پێت گیانەکەم توبی و خوا جارێ\nکە بۆ ژانی گلی ئەم چاوە ئێشاوەم دەواێیکە\n\n\nوەرە وێرانەکەم ساتێ بە ڕەسمی بەندە لاواندن\nبڵێن با پادشاهێ وا میوانی بێ نەوایێکە\n\n\nلە دڵما چی ئەکەیت پڕ ئاگری عەشقە دەخیلت بم\nوەرە سەر چاوەکەی چاوم کە جێگەی با سەفاێیکە\n\n\nزەمانە سەیرە هەروا بێ تەئەموول دێت و دەڕوا خەڵک\nبە وردی گەر تەماشای کەی عەجایەب سینەماێیکە"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "زامی تیری غەمزەکەی دائیم لەگەڵ دڵ هاودەمە", "poem_description": "", "poem_text": "زامی تیری غەمزەکەی دائیم لەگەڵ دڵ هاودەمە\nقەت دەوای ناکەم نیشانەی ئیفتیخاری سینەمە\n\n\nیار وەفا و مەیلی لەگەڵما گەر نەبێ باکم نییە\nبۆیە خەمبارم جەفا و جەوری لەگەڵ مندا کەمە\n\n\nگەر لە باڵای نامەدا ناوت نەنووسم زویر مەبە\nخۆت ئەزانی دووزمانە خامە زۆر نامەحرەمە\n\n\nخاوەنی ئیمانە هەرکەس نیشتمانی خۆی بوێ\nمن وەتەنمە بۆیە مەیخانە هەمیشە جێگەمە\n\n\nعەرزی یارم کرد بە دەرد و قەهرەوە بەس بمکوژە\nپێی وتم تۆ شێتی نەتزانیوە کوشتن پیشەمە! \n\n\nزەحمەتە ڕزگاری بێ تا ڕۆژی مەحشەر ئەم دڵەم\nئەی کەمالی چونکە بەند و دیلی تاتای پەرچەمە\n\n\nچارەیی دەردی دڵی عاشق بەهیچ شت ناکرێ\nگەر عیلاجێکی هەبێ تەنها ئەویش ماچی دەمە"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "سەبا توخوا بڵێ بەو دلبەری بێ مەزهەب و دینە", "poem_description": "", "poem_text": "سەبا توخوا بڵێ بەو دلبەری بێ مەزهەب و دینە\nلەگەڵما بۆ چی دائیم مائیلی جەور و جەفا و قینە\n\n\nلە داوی پەرچەمی ئەو شۆخەدا زەحمەت دڵم دەربێ\nسەراپا هەر شکەنج و پێچ و تاب و حەڵقە و چینە\n\n\nزەمانە مەیلی ساردە گەر لەگەڵما من نییە باکم\nشوکور یارم لەگەڵما مەیلی وەک گەرمایی هاوینە\n\n\nگوتم: بۆ چی لیباست شینە شۆخی مەهجەبین فەرموی\nمەگەر نازانی مانگی ئاسمانیش بەرگی وا شینە! \n\n\nئەکەن تەشبیهی ڕوویی تۆ بە ڕۆژ ئەم خەڵکە نازانن\nلەبەر کەم فامییە تەشبیهی بێ عەقڵان بە تەخمینە\n\n\nقسەی عەشقی من و تۆ داستانێکە نییە وێنەی\nنەوەک مەجنوون و لەیلایە نەوەک فەرهاد و شیرینە"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "سەرم شێواوی شێوەی پەرچەمی پڕ پێچ و تاتاتە", "poem_description": "", "poem_text": "سەرم شێواوی شێوەی پەرچەمی پڕ پێچ و تاتاتە\nحەواسم تەفرەقەی پێچ و خەمی زوڵفی چلیپاتە\n\n\nوجوودم دائیمە مەحوی خەیاڵی تۆیە ڕۆژ و شەو\nسەراپام هەر وەکوو ئاوێنە سەرسامی سەراپاتە\n\n\nبەهاران بۆیە دائیم هەر تەوافی نێرگزە پیشەم\nکە چونکە ئەو شەبیهی دیدەیی مەخموور و شەهلاتە\n\n\nلە ناو باخا کە وەختێ سەرو ئەبینم بۆی ئەبەم سوجدە\nبە بەرزی و سەرکەشی چونکە شەبیهی قەددی ڕەعناتە\n\n\nبە یادی چاوی مەستی تۆیە ئەی شۆخی پەری پەیکەر\nکەمالی وا هەمیشە نیشتەجێی گۆشەی خەراباتە"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "عەزیزم ساجید ئاوارە ئەمە نێزیکی دوو ساڵە", "poem_description": "بۆ «ساجید ئاوارە»", "poem_text": "عەزیزم ساجید ئاوارە ئەمە نێزیکی دوو ساڵە\nلە ئەحواڵی کەمالی بۆ چی تۆناپرسی بێحاڵە\n\n\nلە ماڵا کەوتووە کوێرە، نەخۆشە زۆر دەمێکە ئەو\nلەبەر دەرد و خەفەت ئێستاکە هەنگوینی بە دەم تاڵە\n\n\nئەڵێی پەرژینی گوڵزاری ئەدەب تێکچوو زەمانێکە\nگوڵی تیادا نەما مەیدانی وازی چەند کوڕ و کاڵە\n\n\nلەعەرسەی عیلم و ئادابا فڕاندی گۆی هونەر مەحوی\nعەجایەب شاسوارێکە بە وێنەی ڕۆستەمی زاڵە\n\n\nئەبینی عەرسەکە شیرین سوارێکی نییە تێدا\nبە تەنیا جێگە لۆقەی کەرسواری چەند کوڕ و کاڵە\n\n\nوەکوو بیستوومە شاعیر پێی ئەڵێن خەڵکی بەیازەوان\nلە لام وایە ئەمە فەرمایشی شێتێکی عەوداڵە"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "لە دووری سەروی باڵات دیدە هەروەک جۆیبارێکە", "poem_description": "", "poem_text": "لە دووری سەروی باڵات دیدە هەروەک جۆیبارێکە\nبە خوێنی ئاڵی دیدەم دەشت و سەحرا لالەزارێکە\n\n\nبەشەو کاتێ ئەنووم پێچ و خەمی چین چینی ئەو زوڵفەت\nلە چاوی ئەشک بارمدا هەموو تاوێکی مارێکە! \n\n\nوەرە سەیری سەفاگای دیمەنی دوو چاوی گریانم\nلە لایەک بەکرەجۆیێکە لە لایەک سەرچنارێکە\n\n\nبەشەو گوێ بگرە دەنگی ناڵە ناڵی دڵ بە مەحزوونی\nلە تاوی دەردی عەشقی تۆ عەجەب شوور و قەتارێکە\n\n\nمەحاڵە من بکەم دەرمانی زامی تیری برژانگت\nلە سینەی پارە پارەم دا نیشانی ئیفتیخارێکە\n\n\nلە ڕێگەی عەشقدا ئە وەڵ قەدەم دانانی سەر شەرتە\nنەکەی هیوایی سوود هەرگیز ئەمە نەوعە قومارێکە\n\n\nکەمالی دێت بەشەو بۆ پاسەوانیی دەرکەکەت قوربان\nمەکە مەنعی مەرامی کەسبی نا و ئیعتبارێکە"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "لە دڵما عەشقی ڕووی تۆ نووری چاوم هێندە جێگیرە", "poem_description": "", "poem_text": "لە دڵما عەشقی ڕووی تۆ نووری چاوم هێندە جێگیرە\nلە یەک جیا نابنەوە یەعنی کە هەروەک شەککەر و شیرە\n\n\nدەسی قودرەت بەخەتتی عەنبەرین وا حاشیەی نووسی\nکە زانی ئایەتی ڕووی دلبەرم پێویست بە تەفسیرە\n\n\nلە چەرخی بیستەما ئاوازی حوسنی یار و عەشقی من\nلە دنیادا بە وێنەی ناوی ئەسکەندەر جیهان گیرە! \n\n\nزەکاتی ماچی کوڵمت بۆ هەموو کەس چاوەکەم ناشێ\nلە عورفی عەشقدا هەر موستەحەققی عاشقی پیرە\n\n\nتەماشاکە چ زەوقێکی تێدایە عالەمی شێتی\nلە گوێی مندا زڕەی زنجیری پێ دەنگی بەم و زیرە\n\n\nدەخیلە ڕێ بە زاهید قەت مەدە بۆ مەجلیسی ڕەندان\nکە چونکە بەد ڕەوشتە هەر خەریکی داو و تەزویرە\n\n\nئەزانم ئەی کەمالی تۆ کەوا پارچەی غەزەل ئەبڕی\nهەموو بۆ بەژن و باڵای عەڕعەڕ ئاسای حەزرەتی میرە"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "لە دڵما نووکی برژانگی بە وێنەی تیری ڕوهامە", "poem_description": "", "poem_text": "لە دڵما نووکی برژانگی بە وێنەی تیری ڕوهامە\nلە حەسرەت زوڵفەکەی ڕۆژم بە ڕاستی هەر وەکوو شامە\n\n\nنیگار لەیلایە من مەجنوون و دەشتی شارەزوور ئەمڕۆ\nدوجەیلە تاری زوڵفی پڕ خەمی زنجیری سەودایە\n\n\nخۆشە ئەحواڵی ئەو مەستەی لە بەزمی بادە نۆشانا\nنەزانێ لێوی دولبەر کامەیە و مینایی مەی کامە\n\n\nنەوەک لەیلا و مەجنوونە نەوەک شیرین و فەرهادە\nقسەی عەشقی من و تۆ داستانی بێ سەرەنجامە"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "لە شارانی عێراقدا میری خاوەن حوسن و جوان زۆرە", "poem_description": "", "poem_text": "لە شارانی عێراقدا میری خاوەن حوسن و جوان زۆرە\nلە ناویاندا لە سایەی خواوە یارم ئیمپراتۆرە\n\n\nکە ماچی ئەو دەمەم کرد زۆر سەرم سوڕما وتم یا ڕەب\nدەمی ئاوی حەیاتە بۆ چی هەم شیرینە هەم شۆرە\n\n\nبە لوقمان و ئەرەستۆ ناکرێ چارەی دڵی زارم\nکە چونکە زامی برژانگی نیگارە کۆنە ناسۆرە"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "لە پەرچەمتایە دڵ شانەی مەکە لانەی مەشێوێنە", "poem_description": "", "poem_text": "لە پەرچەمتایە دڵ شانەی مەکە لانەی مەشێوێنە\nلەگەڵما گیانەکەم تووبی و خودا ئەم جەورە مەنوێنە\n\n\nخوا ناکردە نەک بگرێ هەناسەم مانگی ڕووخسارت\nلەسەر ماچێ دڵی ئەم بەندە پیرەی خۆت مەڕەنجێنە\n\n\nنەکا بۆ خزمەتی ئەو شۆخە چووبێ دڵ ئەمان یاران\nسۆراخێ کەن لە سینەمدا دەمێکە بێ سەروشوێنە\n\n\nقسەی خۆشی لە تۆ ناوێ عەزیزم عاشقی زارت\nلە لێوت جار بە جارێ چاوەڕوانی تاقە یەک جوێنە! \n\n\nبەبێ دەست نوێژی کەعبەی ڕووتی ماچ کرد هەققی ئیعدامە\nلە عەشقا کافری مەحزە کەمالی زوو بخنکێنە"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "لەبەر پیری سەر و دەستم ئەلەرزێ تۆ تەماشا کە", "poem_description": "", "poem_text": "لەبەر پیری سەر و دەستم ئەلەرزێ تۆ تەماشا کە\nفەلەک پێکی شەرابی ناب ئەداتە دەستم ئێستاکە\n\n\nهەموو مەستی عەرەق بوون خەڵکی جاران سەیر ئەکەم ئەمڕۆ\nبە جارێ گێژی نەشئەی بەنگ و یا ئەفیوون و تریاکە\n\n\nشتی سەیری وەهام لەم بەینەدا دیوە کە بۆ عیبرەت\nبە کێری کەر لە پشتی کیسەڵێ بینووسمەوە چاکە\n\n\nدەخیلم لافی عەقڵ و مەعرفەت قەت لێ نەدەیت ئامان\nزەمانە عاقڵ و دانا کوژە خۆت شێت و شەیدا کە"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "ماڵ و حاڵ و سەروەت و سامانی ڕووی دنیام نییە", "poem_description": "", "poem_text": "ماڵ و حاڵ و سەروەت و سامانی ڕووی دنیام نییە..\nقەیسەری و قەسر و مەڕ و ماڵات و جووت و گام نییە\n\n\nقانیعم ڕازیم بە نانی جۆ ئەکەم شوکری خودا\nئارەزووی گیپە و پڵاو و گۆشت و پاقلاوام نییە\n\n\nشەو لە کۆڵانان بنووم هیچ کەس نییە بێت پێم بڵێ: \nپارەکەت کوا بمدەرێ دنیا و مافیهام نییە\n\n\nخۆ هەمە بۆ سەتری عەورەت من لیباس و بەرگی جاو\nمەیلی بەرگی ئەتڵەس و گوڵ سوورمە و خارام نییە\n\n\nکەس بە دەستی من نەکوژراوە هەتا ئێستا شوکور\nچونکە ڕەششاش و دەمانچە و ئەسڵەحە و بۆمبام نییە"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "من فەخر ئەکەم کە کوردم و کوردی زوبانمە", "poem_description": "", "poem_text": "من فەخر ئەکەم کە کوردم و کوردی زوبانمە\nئەم شاخ و کێوە دڵکەشە وا نیشتمانە\n\n\nئەم خاکە پاکە جێگەمە هەر زەڕڕەیەکی ئەو\nخاڵ و برۆ و سەری شەهی زەند و بەبانمە\n\n\nئەم خاکە تووتیا سیفەتە پاکەیە کە وا\nدەرمانی چاوی پڕ گڵ و پڕ دەرد و ژانمە\n\n\nمن فەخر ئەکەم کە شاعیر و ڕەند و قەلەندەرم\nشیعرە کە تاج و نەجمە و ڕووتبە ونیشانمە\n\n\nئوستادی شیعرم و نییە ترسم لە ڕەخنەگر\nبا بێتە ڕوو ئەوەی بە تەمای ئیمتیحانمە\n\n\nشیعرم ڕەوان و ڕاستە وەکوو بەژنی دلبەرم\nئەو دلبەرەی کە ڕۆح و دڵ و جەرگ و گیانمە\n\n\nئەو دلبەرەی کە نیوە نیگای چاوی ساحیری\nمایەی حەیات و خۆشی و شادیی ژیانمە\n\n\nئەو دڵبەرەی کە لێوی ئەبەخشێ بە من حەیات\nکافر نەبم ئەڵێم: ئەوە عیسای زەمانمە\n\n\nئەو دلبەرەی کە وا دەمی گەوهەرفشانەکەی\nنوقڵ و نەبات و شەککەر و گوڵخەندە دانمە\n\n\nلادە کەمالی بێرەوە سەر باسی نیشتمان\nئەم نیشتمانە دلبەری پڕ حوسن و ئانمە\n\n\nئەم نیشتمانە جوانەیە وا وردە بەردی ئەو\nیاقووت و دوڕ و گەوهەر و ئەڵماسی کانمە"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "نانی ڕەنجی شان ئەخۆم وەک تۆ هەوای جاهم نییە", "poem_description": "", "poem_text": "نانی ڕەنجی شان ئەخۆم وەک تۆ هەوای جاهم نییە\nترسی عەزل و خۆف و بیمی حەزرەتی شاهم نییە\n\n\nبۆ فەلەک ناکەم تەنەزوول چونکە زۆر دوون پەروەرە\nئیحتیاجی شەوقی ڕۆژ و پڕتەوی ماهم نییە\n\n\nدەست درێژم گەه لە بەغدا گەه لە تارانا ئەژیم\nحوڕڕ و ئازادم دەسی بەسراو و کووتاهم نییە\n\n\nبەسمە من ئۆباڵی مەزڵوومان نەچێتە گەردنم\nتاقەتی باری حوقووق و ئاگری ئاهم نییە\n\n\nخۆ یەزید نیم تاکوو ببمە دوژمنی ئالی عەلی\nشێت نەبووم تابی عەزابی زاتی ئەڵڵاهم نییە\n\n\nمن سەگی قاپی رسول الله و ئەولادی عەلیم\nبەندەیی زارم خەیاڵی ڕوتبە و جاهم نییە"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "نەک بە تەنها تیری غەمزەت جەرگمی کون کون کردووە", "poem_description": "", "poem_text": "نەک بە تەنها تیری غەمزەت جەرگمی کون کون کردووە\nتیغی ئەبرۆت جەرگ و دڵمی ئەنجن ئەنجن کردووە\n\n\nبا سەریشم دابنێم مومکین نییە دەست هەڵگرم\nخوا منی بۆ ماچی ئەو لێوانە نەوسن کردووە\n\n\nهیچ ئەسەر ناکا لە تۆ فەریاد و هاوارم یەقین\nخوا دڵی تۆی یا لە پۆڵا یا لە ئاسن کردووە\n\n\nدەرد و جەور و خەم هەمووی بۆ پیاوە، ئوستادی ئەزەل\nدائیمە هەر خێر و خۆشی و شادی بۆ ژن کردووە\n\n\nزەحمەتە ناکرێتەوە هەرگیز گرێی بەختم بەکەس\nدەستی حەق ئەم ڕشتەیەی یەکسەر گرێچن کردووە\n\n\nکەس لە جەمعی زیو و زێڕ خێری نەدیوە چاوەکەم\nزۆر دەسی پاک و بەنوێژی پیس و چڵکن کردووە\n\n\nیاری بێ ڕەحمم کەمالی دەردی دووری و جەوری خۆی\nیەک کەڕەت وەقفی دڵی سەودازەدەی من کردووە"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "وا مەزانی تۆ لە زڕگوێزی دڵی ئێمەش زڕە", "poem_description": "", "poem_text": "وا مەزانی تۆ لە زڕگوێزی دڵی ئێمەش زڕە\nباوەڕت بێ پێم لە مەیلی تۆ دڵم بە خوا پڕە\n\n\nتەجرەبەی کە شەق بکە سینەم بە غەیری مەیلی تۆ\nگەر شتێکی تیا ببێ توخوا لە بێخا بیبڕە! \n\n\nتۆوی لالەم هێند لە سەحرای سینەما داچاندووە\nفەرموو سەیری کە عەجایب لالەزارێکی چڕە\n\n\nئەم جیهانە هەر لەبەر عەشقە کە هاتۆتە وجوود\nعەشقی گەر تێدا نەبێ خۆ مەسئەلەی دنیا تڕە\n\n\nوا نەزانی پیر و داماوم لە سایەی عەشقەوە\nوا لە هەشتا تێپەڕیم هێشتا دڵی من هەر کوڕە\n\n\nوەسفەکەی لالەت ئەوەندە جوانە وەک شیرداخی شام\nوایە بۆ ئەم جەژنە گیانە بۆ کەوای خۆت بیبڕە"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "چاوەکەم سا بەسیەتی بەس مەجلیس ئارایی بکە", "poem_description": "", "poem_text": "چاوەکەم سا بەسیەتی بەس مەجلیس ئارایی بکە\nبەس لەگەڵ ئەم خەڵکە هاتوچوونی خۆڕایی بکە\n\n\nغەیری سەر ئێشە هەتا ئێستا کە چیت دەست کەوتووە\nبا سەرت سووک بێ لەمەولا مەیلی تەنیایی بکە\n\n\nچەشنی یووسف تۆ بچۆ ناو بیریەوە، ببیە غەریق\nیا بچۆرە ئاسمان تەنیا مەسیحایی بکە\n\n\nسەگ هەمیشە خزمەتی سەییادی زاڵم زۆر ئەکا\nتۆش بەسە، بەس خزمەتی زاڵم بە ئازایی بکە\n\n\nکونجی بێ ڕەنجی قەناعەت پڕ لە گەنجی گەوهەرە\nدەست بە سەریا بگرە بۆ خۆت هەر شەهەنشایی بکە\n\n\nقافڵە ڕۆیشت و مەنزڵ دوورە، ڕێگا پڕ خەتەر\nبۆ سەفەر خێرا کە توێشوویێ پەرێزایی بکە"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "ڕوخسارە ئەوە یا گوڵە یا نووری چرایە", "poem_description": "", "poem_text": "ڕوخسارە ئەوە یا گوڵە یا نووری چرایە! \nزوڵفە ئەوە یا نافەیی ئاهووی خەتایە! \n\n\nباڵایە ئەوە عەڕعەڕە یا سەروی ڕەوانە\nیا بۆ منی دێوانەیی بێچارە بەڵایە! \n\n\nسەد حەیفە لە ناو جەننەتی، ڕووتایە بە دائیم\nخاڵی حەبەشی زادە کە هێندۆکی سیایە\n\n\nسا بەسیەتی مەنعم مەکە ئەی واعیزی غافڵ\nبەو ڕیشەوە یاهوو کە ئەڵێی بارە گەڵایە\n\n\nبۆ من کە گەدای کۆچی نیگارم بە حەقیقەت\nسایە سەری زوڵفی لەسەرم باڵی هومایە\n\n\nبۆ ماچی دەمی خۆی بە فەنا داوە کەمالی\nئەسکەندەرە عەوداڵی قومێک ئاوی بەقایە"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "ژیان هیچە هەمووی دەردی سەری و ئەندووهی سەودایە", "poem_description": "", "poem_text": "ژیان هیچە هەمووی دەردی سەری و ئەندووهی سەودایە\nئەگەر ئیسیراحەت و خۆشیت ئەوێ ئەی کاکە لەو لایە\n\n\nنەخۆی تەفرە بە وەعدەی هیچ و پووچی تۆ دەخیلت بم\nنیهایەت ئەتکوژێ ئەم پیرە زاڵەی ناوی دنیایە\n\n\nکەمێک ترسی خوات بێ چاوەکەم با پێت نەڵێن خەڵکی\nکە ئەو مەحبووبە بێ دینە لەسەر ئایینی تەرسایە\n\n\nدڵم مەشکێنە نەک بازاڕی جوانیت یەک کەڕەت بشکێ\nبە چاوی سووکی مەنواڕێ کە جێی نووری تەجەللایە\n\n\nئەبینم هەرکەسێ ڕووی وا لە قاپی گەورەیەک ئەمڕۆ\nکەمالی ش ڕووی دڵی دائیم لە قاپی غەوسی بەغدایە"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "کە یار نەبینێ عاشق لای وایە", "poem_description": "", "poem_text": "کە یار نەبینێ عاشق لای وایە\nکەسی تیا نییە ڕووی ئەم دنیایە\n\n\nغەیری ڕێی ماڵی دلبەر نازانێ\nپێی بۆ جێگای تر ناشارەزایە\n\n\nبەرامبەر یارە دڵی ڕۆژ و شەو\nناسرەوێ هەروەک قیبلەنمایە\n\n\nقەهر و جنێوی بۆ ئەو خەڵاتە\nجەور و جەفاشی هەروەک وەفایە\n\n\nکەڕە نابیستێ غەیری قسەی یار\nلە گوێیدا قسەی ئەم خەڵکە بایە\n\n\nپەندی واعیزان قسەی دڵسۆزان\nلای پڕوپووچە وتەی بێجایە\n\n\nبەدەست خۆی نییە هەقیەتی چونکە\nئەم کارەساتەش ئەمری خودایە"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "یار بە لەنجەی شێوەیی ئاهووی خەتا و چینی هەیە", "poem_description": "", "poem_text": "یار بە لەنجەی شێوەیی ئاهووی خەتا و چینی هەیە\nبۆیە زوڵفی بۆنی میسکی چین و ماچینی هەیە\n\n\nلائەدا جارجار لەسەر ڕوخساری خۆی زونناری زوڵف\nتا بڵێن ئەو کافرەی بێ مروەتە دینی هەیە\n\n\nڕووت ئەکەن تەشبیه بە ڕۆژ شێت و نەفامن ئافتاب\nکەی وەکوو تۆ سرکەیی و سەرپۆش و پۆشینی هەیە\n\n\nعەرزی حاڵم کرد وتم ڕەحمەت ببێ بۆچ ئەمکوژی؟ \nپێی وتم تۆ شێتی یار کەی ڕەحم و ئایینی هەیە؟ \n\n\nخۆزگە ئەمزانی کە ئەو شۆخی جەفا کردارە بۆچ\nوا لەگەڵ من دائیمە جەور و جەفا و قینی هەیە؟ \n\n\nئەهلی عیرفان بێ شک و شوبهە بە گیان سەودای ئەکەن\nتێبگەن گەر وا کەمالی شیعری شیرینی هەیە"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "ئەزانیت یارت چۆن دڵگەرم ئەبێ", "poem_description": "", "poem_text": "ئەزانیت یارت چۆن دڵگەرم ئەبێ\nلە ماڵ دێتە دەر چۆن بێ شەرم ئەبێ\n\n\nزۆر مەکە، مەگری، زێڕی بدەرێ\nزێڕ بخەیتە سەر پۆڵا نەرم ئەبێ"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "ئەم خەڵکە هەموو وابوون بە حەقە", "poem_description": "", "poem_text": "ئەم خەڵکە هەموو وابوون بە حەقە\nکەچی لە لایان قسەی حەق ڕەقە\n\n\nهەر هەقە و لەژێر ناحەق ئەنقێنێ\nهیچ کەس ناوێرێ ناوی حەق بێنێ"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "ئەمڕۆ زەمانی کۆشش و زانینە ئەی چرۆ", "poem_description": "بۆ چرۆی ساحێبقڕان", "poem_text": "ئەمڕۆ زەمانی کۆشش و زانینە ئەی چرۆ\nهەڵسە کوڕانە زووکە لە بۆ پێشەوە بڕۆ\n\n\nشێر بێتە دەر لە بێشە نیە فەرقی نێر و مێ\nشێرانە هەڵسە، ڕۆڵەیی ساحێبقرانی تۆ"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "زەمینی شۆرە گوڵی لێ ناڕوێ", "poem_description": "", "poem_text": "زەمینی شۆرە گوڵی لێ ناڕوێ\nبچۆ بینێژە لە خاکی پاکا\n\n\nگەر چاکە بکەی لەگەڵ پیاو خراپ\nوەک خراپەیە لەگەڵ پیاو چاکا"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "سەیری کەن هێندە وەفادارە نیگارم دائیما", "poem_description": "", "poem_text": "سەیری کەن هێندە وەفادارە نیگارم دائیما\nهەر بە نوقڵی لێوی منداڵی دڵی من ژیر ئەکا\n\n\nدەوری ڕووی داوە خەتی ڕێحانی یارم پێم ئەڵێ: \nحاشیەی بەیزاوییە ئایاتی ڕووی تەفسیر ئەکا"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "وام ئەزانی چاوەکەت تەنها دڵ و گیانم ئەبا", "poem_description": "", "poem_text": "وام ئەزانی چاوەکەت تەنها دڵ و گیانم ئەبا\nکافرە ئێستا خەریکە دین و ئیمانم ئەبا\n\n\nموسحەفی ڕووت ئاشنای کردم بەئیسلامی کەچی\nکوفری زوڵفت ئێستە وا بۆ کافرستانم ئەبا"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "بە حەقی زاتی واحید و ئەحەد", "poem_description": "", "poem_text": "بە حەقی زاتی واحید و ئەحەد\nمار زۆر چاکترە لە ڕەفیقی بەد\n\n\nمار پێتەوەدا هەرگیانت ئەبا\nپیاوی بەد گیان و ئیمانت ئەبا"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "زاڵمان کاتێ کە عەزڵ کران", "poem_description": "", "poem_text": "زاڵمان کاتێ کە عەزڵ کران\nئەبن بە شێخی شبلی و بایەزید\n\n\nدووبارە ئەگەر بچنەوە سەر کار\nزوڵم ئەکەن ئەبن بە شەمر و یەزید"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "ئەگەر هەڵکەنیت زەوی مەیخانە", "poem_description": "", "poem_text": "ئەگەر هەڵکەنیت زەوی مەیخانە\nبە پاچ و بە بێڵ تا ڕۆژی مەحشەر\n\n\nلە باتی کووپەی لەت و پەت گیانە\nتۆبەی شکاوی هەر لێ دێتە دەر"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "ئەو چاوە خەواڵووانە مەستی کردم", "poem_description": "", "poem_text": "ئەو چاوە خەواڵووانە مەستی کردم\nئەو پەرچەمە دیل و پای بەستی کردم\n\n\nمن بەندەیی ئەو دووچاوە مەخموورانە\nوا عاشق و ڕەند و مەی پەرستی کردم"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "ئەچمە گوڵزار و لەگەڵ بولبول کە گفتوگۆ ئەکەم", "poem_description": "", "poem_text": "ئەچمە گوڵزار و لەگەڵ بولبول کە گفتوگۆ ئەکەم\nئەو ئەکا مەدحی گوڵ و من وەسفی گۆنای تۆ ئەکەم\n\n\nبا ئەگەر بۆم بێنێ بۆنی میسکی چینی پەرچەمت\nچۆن ئیتر من بۆنی عەتر و سونبول و شەوبۆ ئەکەم"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "شەرەف هێندە خورا دەنکی نەماوە تاکوو بیڕوێنم", "poem_description": "", "poem_text": "شەرەف هێندە خورا دەنکی نەماوە تاکوو بیڕوێنم\nنەماوە تۆوی تۆزێ، تالە جێیەک ئێستە بیچێنم\n\n\nوەفا ناوێکی ڕووتە هیچ نییە ئەسڵی لە دنیا دا\nئەگەر بفرۆشرێ شەرتە گیان ئەدەم پێی زوو کە بیسێنم"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "گەر نایەڵیت گیانە بە فیدای لێو و دەمت بم", "poem_description": "", "poem_text": "گەر نایەڵیت گیانە بە فیدای لێو و دەمت بم\nڕوخسەت بدە توخوا کە بە خاکی قەدەمت بم\n\n\nفەرمووتە سبەی جەژنە ئەکەم ماچی خەڵاتت\nیە ڕەببی بە قوربانی خەڵات و کەرەمت بم"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "مژدە بێ لە تۆ نیشتمانی جوان", "poem_description": "", "poem_text": "مژدە بێ لە تۆ نیشتمانی جوان\nلە ئاسۆی بەرزی کەژی کوردستان\n\n\nوا لە پڕ دەرکەوت «شەفەق»ی بەیان\nڕوونی کردەوە مەڵبەندی کەیوان"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "ئێمە کورد و سەرچڵین دائیم شەڕ و دەعوا ئەکەین", "poem_description": "بەبۆنەی شەهید کردنی دوکتۆر فواد شێخ سەعیدی پیران و هاوڕێکانیەوە", "poem_text": "ئێمە کورد و سەرچڵین دائیم شەڕ و دەعوا ئەکەین\nتاوەکوو ئاخر نەفەس بەرزیی وەتەن داوا ئەکەین\n\n\nهوججەتی نامووس و ئیستیقلالی خۆمان سەیر ئەکەین\nوا بەخوێنی گەورە گەورەی کوردەکان ئیمزا ئەکەین"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "ئەم ڕەسمە یادگارە هەتا پاش نەمانی من", "poem_description": "", "poem_text": "ئەم ڕەسمە یادگارە هەتا پاش نەمانی من\nیادم بکەن هەمیشە کەس و دۆستانی من\n\n\nهەڵبەستەکانی تێکەڵ و شێواوەکانی من\nئەنوێنێ دەرد و مەینەت و تاڵیی ژیانی من"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "خەڵکی ئەمڕۆ وا لەسەر ئەوجی فەلەک جەولان ئەکەن", "poem_description": "", "poem_text": "خەڵکی ئەمڕۆ وا لەسەر ئەوجی فەلەک جەولان ئەکەن\nهەروەکوو ماسی لە دەریا دا سەفا و سەیران ئەکەن\n\n\nنەگبەتی و بێ ئەقڵی داوێنگیری ئەم کوردانەیە\nبۆیە تازە حەز لە زەرگ و تەپڵ و دەف لێدان ئەکەن!"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "گەه گرژە گەهێ لوولە گەهێ خاوە دڵی من", "poem_description": "", "poem_text": "گەه گرژە، گەهێ لوولە، گەهێ خاوە دڵی من\nوەک پەرچەمەکەت دائیمە شێواوە دڵی من\n\n\nبۆ زیارەتی پێی تۆیە هەمیشە وەکوو ڕێباز\nگیانە لەسەری ڕێت سەری داناوە دڵی من"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "گەر شەراب ئەخۆی بیخۆ لەگەڵ پیاو", "poem_description": "", "poem_text": "گەر شەراب ئەخۆی بیخۆ لەگەڵ پیاو\nیان لەگەڵ کچی جوان و کوڕی لاو\n\n\nزۆر مەخۆرەوە تێکچیت چاوەکەم\nجار بە جار بخۆ بەڵام هەرکەم کەم"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "تەماعکاری بەسەر پیاوا ئەهێنێ عەیب و ڕووزەردی", "poem_description": "", "poem_text": "تەماعکاری بەسەر پیاوا ئەهێنێ عەیب و ڕووزەردی\nتەماع سەر ببڕە تاکوو ئەو سەری نەبڕیوی گەر مەردی\n\n\nبەچی مەغرووری خۆ تۆ چۆڕە ئاوێک بوویت لە پێشانا\nکە مردیشیت عەزیزم تۆزی خاکی یا کەمێک گەردی"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "جەژنی کەسێک موبارەکە سەربەست و حوڕ بژی", "poem_description": "بۆ «شێخ مەحموود» کە لە جەژنی قوربانی ١٩٣٥دا لە بەغدا دەستبەسەر بووە", "poem_text": "جەژنی کەسێک موبارەکە سەربەست و حوڕ بژی\nپابەندی دەستی غەیرە نەبێت چەشنی کوڕ بژی\n\n\nکوردی هەژار ئەسیری دەستی غەیری جەژنی چی؟ \nکەی جەژنی تۆیە بگری بڕۆ سەر بە قوڕ بژی"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "سبەینێ جەژنی قوربانە بە ئادابی موسوڵمانی", "poem_description": "", "poem_text": "سبەینێ جەژنی قوربانە بە ئادابی موسوڵمانی\nمەڕ و ماڵات ئەکەن ئیسلامەکان ئێستا بە قوربانی\n\n\nبزانن خەڵکە بۆ پاراستنی خاکی بە نرخی کورد\nبە قوربانی ئەکا وا ڕۆڵەکانی خۆی سلێمانی"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "لە داخی دەردی دنیا و ئەهلی لار و خوار و بێباری", "poem_description": "", "poem_text": "لە داخی دەردی دنیا و ئەهلی لار و خوار و بێباری\nدڵم وا شەق ئەبا ساقی بە پێکێ زوو بکە چاری\n\n\nجنێوم پێ ئەدا ئەو شۆخە هەرچەندە جنێو تاڵە\nکوتوپڕ خۆش شیرینی ئەکا لێوی شەکەرباری"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "لە دەشتی مەعسییەتدا تاکوو توانیم ئەسپی خۆم ڕانی", "poem_description": "بۆ کێلی گۆڕەکەم", "poem_text": "لە دەشتی مەعسییەتدا تاکوو توانیم ئەسپی خۆم ڕانی\nبە جێم هێنا هەموو کردار و پیشەی پیسی شەیتانی\n\n\nلەگەڵ ئەم حاڵەشا یاڕەب لە عەفوت نائومێد نابم\nکە چونکە تۆم هەمیشە هەر بە تەنیا و تاکو حەق زانی"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "من لەگەڵ تۆمە ئەی برای گیانی", "poem_description": "", "poem_text": "من لەگەڵ تۆمە ئەی برای گیانی\nئەگەر تۆ خاوەن فام و ئینسانی\n\n\nهەجوی گەورەتر لە خۆت قەت مەکە\nنەوەک باوکت بێ تۆ پێی نەزانی"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "تەماشای وێنەکەم کە وێنەیی پیرێکی فەوتاوە", "poem_description": "", "poem_text": "تەماشای وێنەکەم کە وێنەیی پیرێکی فەوتاوە\nبە دیمەن گەرچی فەوتاوە بە دڵ هەر تازەیە و لاوە\n\n\nئەبێ ڕۆژێ بڵێن خەڵکی کەمالی نیشتمانپەروەر\nئەگەرچی بەردی گۆڕیشیی نەماوە ناوی هەر ماوە"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "خەڵکە دەمێکە سەرم سووڕ ماوە", "poem_description": "", "poem_text": "خەڵکە دەمێکە سەرم سووڕ ماوە\nئاداب و ڕەحم و وەفا نەماوە\n\n\nئینسان بە وەفا و ئەدەب ئەناسرێ\nگەر بە سمێڵ بێ پشیلە پیاوە"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "مانگی نوێ بۆیە هەموو شەو زیاد ئەکا و ئەشنێتەوە", "poem_description": "", "poem_text": "مانگی نوێ بۆیە هەموو شەو زیاد ئەکا و ئەشنێتەوە\nتا جەمالی هەروەکوو ڕووی تۆ بڕازێنێتەوە... \n\n\nکاتێ بوو بە چواردەهەم شەو تێئەگا نابێ بەڕووت\nجا لە داخا وردە وردە کەم ئەکا و ئەتوێتەوە"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "نەکەم گەر مەدحی ئەو زاتەی کە فەخری جین و ئینسانە", "poem_description": "", "poem_text": "نەکەم گەر مەدحی ئەو زاتەی کە فەخری جین و ئینسانە\nمەڵێن خەڵکە کەمالی کافر و بێ دین و ئیمانە\n\n\nگونەهکارم دەمم پیسە ئەگەر ناوی نەبەم حەقمە\nچ مەدحێکی بکەم! خۆ مەدحی ئەو ئایاتی قورئانە"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "پەڕێکی تاوسم دی لە لاپەڕەی قورئانا", "poem_description": "", "poem_text": "پەڕێکی تاوسم دی لە لاپەڕەی قورئانا\nوتم ئەم ڕوتبە و قەدرە خودا چۆن بە تۆی داوە\n\n\nجوابی دامەوە وتی ئەی نەفام تۆ نازانی\nجوان بۆ هەر لایەک بچێت جێگای وا لەسەر چاوە"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "ژیان بێ جێیە پووچە بێ فەڕە لای ئەو کەسەی ڕەندە", "poem_description": "", "poem_text": "ژیان بێ جێیە پووچە بێ فەڕە لای ئەو کەسەی ڕەندە\nئەوەی ئەهلی دڵە بەم ژینەکەی خوشحاڵ و خورسەندە\n\n\nبەڵێ قەهری خودایە مردن ئەمما چاکترە لای من\nبە ڕاستی لەم ژیانە تاڵ و بێ سوود و بەد و گەندە"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "گەر لە هاتنت ئەبووم ئاگادار", "poem_description": "", "poem_text": "گەر لە هاتنت ئەبووم ئاگادار\nئەمچاند لە ڕێتا گوڵ و ڕێحانە\n\n\nنەم ئەهێشت کە پێ بخەیتە سەر خاک\nچاوم ئەکردە فەرشی پێت گیانە"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "هەموو ئەزانین گوڵ دڕک دارە", "poem_description": "", "poem_text": "هەموو ئەزانین گوڵ دڕک دارە\nنێرگزیش دیارە بێ دڕک و خارە\n\n\nچاوت نێرگزە بۆ دڕکی هەیە\nڕووت گوڵە باخە بۆ چی بێ خارە!"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "گەر لە باخی ئەستەمووڵ و پاریسا بم پەشمە لام", "poem_description": "", "poem_text": "گەر لە باخی ئەستەمووڵ و پاریسا بم پەشمە لام\nدڵ هەمیشە هەر هەوای گوڵگەشتی باخی میر ئەکا"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "هەرکەسێ ئەڕوا خەیاڵی هاتنەوە ناکا ئەبەد", "poem_description": "", "poem_text": "هەرکەسێ ئەڕوا خەیاڵی هاتنەوە ناکا ئەبەد\nسەیری چەند دڵگیر و خۆشە خاکی سەحرایی عەدەم"}, {"poet": "عەلی باپیر ئاغا", "poet_description": "['ناو : عەلی باپیر ئاغا']", "book": "دیوانی کەمالی", "poem_title": "تەماداری کەرەم هەرگیز نەبی لەم ئەهلی دنیایە", "poem_description": "", "poem_text": "تەماداری کەرەم هەرگیز نەبی لەم ئەهلی دنیایە\nکە منداڵن هەمیشە دەست ئەبەن هەر بۆ دەمی خۆیان"}]