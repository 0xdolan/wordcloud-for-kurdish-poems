[{"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "بە یادی جاران", "poem_description": "", "poem_text": "ئای چەن گرفتاری تۆم\nجگەر بریناری تۆم\nدڵبەستەی زناری تۆم\n\n\nشۆخی و جوانی و لاوی تۆ\nبۆ ژیانم بوو بە هۆ\n\n\nدنیا تۆی تیا نەبینم\nنابم دەربەستی ژینم\n\n\nلەناو باخ و گوڵزارا\nلە مێرگ و مێرغوزارا\nلە هاوین و بەهارا\n\n\nگەڕام ڕوانیم خوار و ژوور\nلە نزیکی چ لە دوور... \n\n\nنەمدی وەک تۆ باڵا بەرز\nوەک تۆ شووش و عەرعەر تەرز\n\n\nقاسپەی کەوانی سەرکەل\nئاوازی قومریی و مەل\nلەسەر ئەم چڵ و ئەو چڵ\n\n\nئەبیەم ئەم هەموو دەنگە\nهەر چییەک نای و چەنگە\n\n\nلەلای منی ڕەنجەڕۆ\nناگاتە «ئا»یەکی تۆ\n\n\nگوڵاڵەی سوور و شەوبۆ\nوەنەوشەی سەر لە ئەژنۆ\nسفیدەی دەمی ئاسۆ\n\n\nدیم و نەمدی، لەمانە\nوەک تۆ ڕازاوە گیانە\n\n\nشین و مۆر و زەرد و ئاڵ\nچاو و گەردن، کوڵم و خاڵ\n\n\nجوانیم کردە چەپکێ گوڵ\nگوڵی ڕازاوە بە دڵ\nلێم بژارد دڕک و چقڵ\n\n\nخۆشم بوومە یەک بولبول\nپێما ڕوانی گوڵا و گوڵ\n\n\nکەچی لە و چەپکە جوانە\nتاسەی تۆم نەشکا گیانە\n\n\nژیانی........ . \nئەم دنیایە و سامانی\nهەرزەکاری نەوجوانی\n\n\nتوخوا وەرە تا جوانین\nئەرکی پیری نازانین\n\n\nبا بیچێژین بێ زاری\nتامی عەشق و دڵداری"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "هەجو", "poem_description": "", "poem_text": "ئەگەر چی شۆخ و شەنگێکە ئەگەر چی نەرم و نۆڵێکە\nبەڵام عەییارە زۆرزانە حەرامزادە، چە زۆڵێکە\nچە زۆرزانە چە شەیتانە وەکوو «دێزە بەکوڵێکە»\nسەعاتی دەست و ئەحبابی یەکێکە و دەس بە قۆڵێکە\nنییە مانەند و ئەمساڵی لە هیچ ئەنحا و چۆڵێکا\n\n***\n\nهەزارم دیوە.. نەمدیوە وەکوو تۆ هێندە زۆرزان بێ\nلە کەرکووک و لە بەغداد و چە لە شاری سولەیمانی\nهەموو موویەکی ئەگریجەی دەسی سەد گەنجی پیا هانی\nکە دەرکەوت ڕافرێنراوە وەکوو ماڵێکی تاڵانی\nمعاذالله کە چی لای خۆی ئەمە سڕێکە پەنهانی"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "شیوەنی سەرداری نەمر", "poem_description": "", "poem_text": "ئەی دڵ ئەی دەروون وەختی گریانە\nئەی چاو جا نۆرەی ئەشک بارانە\n\n\nئەی کوردی کڵۆڵ گەلی چارەڕەش\nئێستاکە دەمی سیا پۆشانە\n\n***\n\nبۆ شۆڕەسواری کورد و کوردستان\nبۆ قارەمانی بەردە قارەمان\n\n\nلە ڕۆژهەڵات و ڕۆژئاوا دیارە\nهەڵمەت و تاوی وەک نەڕەشێران\n\n***\n\nئای چۆن کوردستان بە کۆچت سەردار\nبێکەس مایەوە لەدەس ڕۆژگار\n\n\nئاڵای پێچاوەی گەلی بێچارەت\nنەک لە نیوەی دار، کەوتۆتە بن دار\n\n***\n\nلەناو چیاکان لە چۆڵ و لە دەر\nلە خوار و لە ژوور لەمسەر و لەوسەر\n\n\nئەزرنگێتەوە هەتا هەتایە\nدەنگی نەعرەتەت «الله اکبر»\n\n***\n\nخۆت و لاوانی نەترس لە مردن\nئەو هێرشانەی بردتە سەر دوژمن\n\n\nهەر هەڵمەت دان و هەر کۆڵنەدان بو\nتا ڕەگ و ڕیشەی دەرهێنرا لەبن\n\n***\n\nئەی نەوەی پاکی ئەحمەدی کاکی\nئەی پاڵەوانی چوست و چالاکی\n\n\nکردەوەی بەرز و جەنگاوەریی تۆ\nبوو بە مەشخەڵێک بۆ ڕێی ڕووناکی"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "گردی سەیوان", "poem_description": "", "poem_text": "ئەی گردی سەیوان سەیوانی سێوان\nئەی کەنزی گەوهەر سەرتا بە لێوان\n\n\nهەر خوا ئەزانێت چی لە دڵتایە\nچەن گوڵی وەریو لەژێر چڵتایە\n\n\nتۆ گوڵزارێکی خارە سەمەرت\nوشکە شۆڕەبی نار و عەرعەرت\n\n\nهەر گەڵایەکی کە لێت ئەوەرێ\nپارچە دڵێکە و گۆشەی جگەرێ\n\n\nهەر پەڕێ گوڵی ئەرخەوانەکەت\nهەر دەنکێ گڵی بیابانەکەت\n\n\nلە خوێنی گەشی چەن جوان و پیرە\nلە ئێسکی سەری چەن گەدا و میرە\n\n\nسەوزە وردە گیات بەڵام ئەبوایە\nبەپێچەوانە ڕەنگی سوور بوایە\n\n\nچون لەسەر لاشە و دڵان ڕواوە\nبە خوێناوی گەش ئاویان دراوە\n\n\nبەڵام تا دوێنێ بەڕاست گوڵشەن بووی\nمێرگ و مێرغوزار باغ و چەمەن بووی\n\n\nلەسەر چڵانت بولبول و قومری\nدڵشاد ئەیانخوێند ئێستاکە ئەگری\n\n\nچەن جووتەی دڵخواز بێ جەور و مەینەت\nلەسەر سینەی تۆ ئەیانکرد عوشرەت\n\n\nئێستاش ئەوانەن کەوتوونە بەرپێ\nئێسقانیان بۆتە خاکی سەرەڕێ\n\n\nئەی گەردوون کە تۆ ئەمە بێ وەفات\nبۆچی بمێنم بکێشم جەفات؟ \n\n\nقەسەمت ئەدەم بە حەقی یەزدان\nوەرە تا زووە بمنێرە سەیوان\n\n\nوەک لە دنیادا کەوتوومو بەرپێ\nبا لەوێ ببمە خاکی سەرەڕێ"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "وەسفێک", "poem_description": "", "poem_text": "ئال و ئەسحابی موحەمەدە شەوق بە دڵ ئینسان ئەدا\nبێسەمەر بووم بۆ نەمامێ سەر لە ڕووی ئاسمان ئەدا\n\n\nبارک الله بۆ نەمامت ئەی گوڵی گوڵزاری دڵ\nجوانی تۆ خۆی بە مانگێ یا بە ڕۆژ پیشان ئەدا\n\n\nتەرکی دنیا چۆن نەکەم بۆت ئەی شەهی خووبانی من\nڕووی گوڵی بێستانی ژینم چین بە چین خەرمان ئەدا\n\n\nسابیتە شیرینی سانیت خۆ منیش فەرهادەکەم\nوا قوڵنگی عەشقی پێیە دڵ دڕی شاخان ئەدا\n\n\nجلوەیەک لەو نووری چاوەت دای لەسەر سینەم ئیتر\nبۆ غوڵامی دەرگەهی تۆ حازرم تا جان ئەدا\n\n\nحەلقەی خودامیی تۆ وا لە گوێما تا خودا\nحاکمی حوکمت ئەبێت و موستەفا فەرمان ئەدات\n\n\nخالقم هەر خوایە ئەمما تۆش بتی ڕێی عەشقمی\nهەم مەناڵی سەر زەمینم ئەم بە شەش یەزدان ئەدا\n\n\nدڵبەرم ساحیب سەرم جێگا دەرم هەر یارمە\nچیم هەیە هەر خۆی حەسێبە فۆتە یا تاڵان ئەدا\n\n\nزەڕڕەیەک بوونی حەیاتم یەک خودا، دووهەم ئەوە\nبمکوژێ بێ دەسەڵاتم ئەو غەم و فەرمان ئەدا\n\n\nڕەبی لەم دنیایەدا گەر خۆشترم لەو کەس بوێ\nدین سز و هەم جوانەمەرگ بم، دڵ کوڵی گریان ئەدا\n\n\nزەوقی زەهرە قوتب و کەیوان من لەسەر ئەرز شک ئەبەم\nوا لەبەر چاوم بە دایم شوعلەشی پەخشان ئەدا\n\n\nسینەی شەمس و قەمەرمە ڕەهڕەوی بیابان و دەشت\nمن چە ئیحتیاجی بە مانگ بم، هەر شەو ڕەخشان ئەکا\n\n\nشافیعم غەیری موحەممەد، هەر ئەوە ڕۆژی جەزا\nخۆ لە دنیاشا هەوەسییە قەتڵم یا پەخشان ئەدا\n\n\nسەد وەکوو بۆجەهل و شەیتان نەعلەتم لێیە ئەگەر\nناوی تۆ من کەم فەرامۆش تا خوا سەیوان ئەدا... \n\n\nزدی ئەم حاڵەی وتم پێت من ئەگەر کردم خیلاف\nڕووڕەشی قاپی خودام و هەم لە دین لامان ئەدا\n\n\nتالعم گەرچی سیا بوو وا بە تەنها مامەوە\nجێگەکەی جارانت ماوە ئەو تەسەللامان ئەدا\n\n\nزوڵمت گەرچی کردووە لێم هەر خەڵاتی تێ ئەگەم\nحەقی خۆم قیامەت ئەسێنم، خوا بەشت ناڵان ئەدا\n\n\nعالەم ئەمکاتە شاهید چیت لە حاڵم کردووە؟ \nشاهیدێکی تر کە دڵمە قەفقەفی دوخان ئەدا\n\n\nغەیری ئاخ و ئۆفی تۆ من بێ ئەلەم دەردم نییە... .\nباوەڕیش ناکەی بە لەفزم جەرگی وەک بریان ئەدا\n\n\nقافڵەی ئۆردویی دووریت هاتە سەر قەلعەی لەشم\nغیرەتم گەرچی نەماوە یادی تۆ هەیەجان ئەدا\n\n\nقائیلم بەم تۆزەبەشەم ئەو ڕەوای نابینێ پێم\nبۆ ئەوەی ناوی نەمێنێ خۆی لەمن پەنهان ئەدا\n\n\nکارێکی کردی لەگەڵما زولفەقاری دوو برۆت\nدائیما جەللادی ڕۆحمە شیر بە هەڵکێشان ئەدا\n\n\nلوئلوئە پیرۆزەیە یا زاڵی سەر ئەو گەردنەی\nیا زمروت یا زێر جە خۆی لەسەر زیوان ئەدا\n\n\nمەرحەبەن ئەی شاهی خووبان نووری بینایی دیدەم\nهیچ بنیە شوبهە کە زوڵفت من لە سێداران ئەدا\n\n\nناڵەناڵی من کە بۆ باڵاتە وەک هەوری بەهار... \nهر وەکوو عەرعەر کە هەڵچوو خۆی لەناو باغان ئەدا\n\n\nوەختە بتوانم بڵێم زوڵفت شەماڵ دێنێتە فەڕ\nچەند کەس سووتاوی وەکوو بۆ کوێستان ئەدا"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "ڕاستییەک", "poem_description": "", "poem_text": "عەشقی تۆ نەمکا بە بریان کێ هەیە بەحسم بکا\nزوڵفی تۆ شێتم نەکا گەر، کێ هەیە لۆمەم بکا\n\n\nگەر نەسووتێم بۆ برۆکەت تۆ لە دینم لا نەدەی\nکەس نییە مانع بە ئیشم تا خودا یارم بکا\n\n\nعەقڵ و هۆشت لێ بڕیوم خواردن و خۆراکی من\nهەر غەمی تۆیە بەقوربان، ئەیکە کێ چارم بکا\n\n\nهەڵبەتە حاڵم بزانی چیم بەسەر هاتووە لەبۆت\nتێ دەگەی ئەوسا چلۆنم کێ هەیە مەنعم بکا\n\n\nبۆچی ناپرسی لە زارم زەڕەیە ڕەحمت نییە\nناوی مەجنوون وا لە دونیا هەر ئەوە عەینم بکا\n\n\nسەد ئەڵێن فەرهاد بە شیرین عاشقە وەک من نییە\nئای کە چۆن مەنسوور ئەتوانێ تاکو تەقلیدم بکا\n\n\nمن وەکوو بولبول ئەتۆ گوڵ کوڵمی ئاڵت قەترەیە\nیا وەکوو لەمپا بە ڕووی تۆ جوڕمی سووتانم بکا\n\n\nیا ئەسووتێم یا ئەبێ بمرم بە مەقسەد گەر نەگەم\nیا لە دونیا خۆ تەبەڕا خەڵقی با سەیرم بکا\n\n\nئەحمەدە تەقلیدی مەجنوون ئەکا بۆ لەیلەکەی\nهەر وەکوو فەرهاد خەریکە ناوی خۆی مەعلوم بکا"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "فڕۆکەی ئەوین", "poem_description": "", "poem_text": "فڕی تەیارەی مەعشووق موقابیل بوو لەگەڵ بەدرا\nکرا بومباردومانی دڵ لە بورج و قەلعەیی سەدرا\n\n\nگەهێ بۆمبا گەهێ تۆپە، گەهێ شەستیرە هاڕەی دێ\nئەکا شاباش بە سەر سەرما لە وەختی نیوەڕۆ و عەسرا\n\n\nپەناهێکی لە ئاسمان گرت لە دوور تۆزی بروسکەی دا\nلە شەوقی تیشکی چاوانی وشک بوو گوڵشەنی خەزرا\n\n\nبە بەرقی شیری ئەبرۆوە هجوومی کردە سەر جەرگم\nکە لێی دام خوێن فوارەی کرد پەیا بوو «منع و مجرا»\n\n\nبە ئەنگوستێکی شێرانە ئیشارەی کردە کۆهی دڵ\nلەسەر ئەمری دڵم شەق بو بە وێنەی تاقەکەی کیسرا\n\n\nبەبێ عوزر و فەباحەت بوون کە تیرێکی حەواڵەم کرد\nلە ژانی زەخمی ئەو تیرە بەرابەر بووم لەگەڵ هەورا\n\n\nبە حەڵقەی زوڵفی سەرکوڵمی کە عارەق هاتبووە خوارێ\nوەکوو قاتیلم و گیرابم قەنارەم بۆ هەڵاوێسرا\n\n\nلە کوێتە ئەحمەد هێشتا ژمارەی حەسرەت و جەورت\nکە لاشەت وا لەسەرخۆ بێت برلە فاوی لای بەسرە"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "ئەزانی من کێم؟", "poem_description": "", "poem_text": "کە چاوم کردەوە ڕوانیم بە دەوری خۆم و دنیادا\nچلۆن خۆم دی لە لافاو و شەپۆل و گوژمی دەریادا؟ \n\n\nچە لافاوێک سەراسەر پڕ لە ناسۆر و لە ناکامی\nلە ئەشکەنجە و کڵۆڵی و نەگبەتی پڕ بوو لە سەرسامی\n\n\nنە باوکێک بوو دەستم بگرێ بە ڕێگەی ڕاستیا بمبا\nلەژێر سایەی جگەرسۆزی و حنانیدا بەخێوم کا\n\n\nنە کۆشی گەرمی دایکێک وەکوو دایکی هەڤاڵانم... .! \nکە تیایا بسرەوم ساتێک پشوویەک بێتە بەرگیانم\n\n\nکەساس و بێنەوا هەردەم لە ماڵی خۆم و خوێشانم\nبەڵێ ئەژیام وەکوو ئینسان بەڵام پڕدڵ بوو گریانم\n\n\nلە ڕوخسار و لە سیماما نیشانەی نەگبەتی و ماتەم\nوەکوو ڕۆژ ئاشکرا و دیار بوو ئەگەر چی لێو بوو پڕ خەندەم\n\n\nبەڵێ ئەو نوتفەیەی گیانی منی هێناوەتە بەرهەم\nسەراسەر چین و بنچینە هەموو دەرد و پەژارە و خەم\n\n\nوەها بەمجۆرە بوو ژینم لە ئاسۆیەکی ماتەمدا\nنەهاتییەک بەدووی یەکدا لە دنیایەکی پر خەمدا\n\n\nئەوا ئێستاش کە ئەمبینی کە وا زیندووم و هەرماوم\nبەڵام مردم لە تافی لاوییاو هێشتا نەنێژراوم"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "هاتنێک", "poem_description": "", "poem_text": "هەڵکرا شەمعی قدوومت مەجلیسم ڕۆشن کرا\nوشکی کرد باغی فیراق و شکڵی گوڵ سەوسەن کرا\n\n\nگیرەوەی دەیجوور و میحنەت ڕایدەی تۆفان و غەم\nلەشکری میحنەت شکاو ڕووبەڕووی مەئمەن کرا... \n\n\nخێر بێ یا ڕەبەبی قدوومت هەر بەخێر بێ ڕۆحەکەم\nبەم قدوومی ڕۆستەمانەت قتلی ئەهریمەن کرا\n\n\nهاتنت یەکجاری بێ و ڕۆیینت نەیبینمەوە\nڕەنگە کوێر بێ دیدەکانم گەر تەرکی مەسکەن کرا\n\n\nئەم دەقیقەی خۆشە دنیا پێت موشرق بوو کە چاو\nعوشرەتم خەرمەن کراوە، میحنەتیشم شەن کرا\n\n\nبوومە منداڵی شیری چومە بەرگی سروور\nبوومە شاهەنشاهی بەزم و مەجلیسم ڕۆشن کرا\n\n\nئەحمەدە شێتی دوو ئەبرۆت ڕوحم و لوتفێکت ببێ\nبیگەڕێ زنجیر کراوە گیرەوەی ئەرمەن کرا"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "نامەیەک بۆ شێردڵ", "poem_description": "شێردڵ برامە، ناوی نووری ئەحمەدی تەهایە، کاتێک کە لە بەندیخانە بوو ئەمەم بۆ وتووە", "poem_text": "برای شیرینی گیانی بە گیانیم\nسەرمایەی ژین و هۆی کامەرانیم\n\n\nتاسەی دووریتم هێندە لا سەختە\nگەیانیە پیری تەمەنی جوانیم\n\n***\n\nئەزانی چلۆن پەشێوم بۆ تۆ؟ \nهەروا بەرەڵا لەم شار و لەو کۆ\n\n\nبنوم، دانیشم، بگریم، پێکەنم\nیادم شەو و ڕۆژ هەر تۆیت و هەر تۆ\n\n***\n\nسەرابی دووری تۆم هێندە دیوە\nلێڵایی پەردەی چاومی تەنیوە\n\n\nئای چەندە دووری دیدارەکەی تۆم\nچۆن دڵ لە شادی و خۆشی هەتیوە\n\n***\n\nبێ تۆ لە باخا لەناو گوڵزارا\nلەناو چیمەن و، لە لالەزارا\n\n\nپووش و پەڵاشە هەر دڕک و داڵە\nلە دڵی تەنگی منی هەژارا\n\n***\n\nبە بیر و هۆشا نەدەهات هەرگیز\nبەهاری ژینم بگاتە پایز\n\n\nئەزانی گەردوون چی بەسەر هێنام\nدان کەل، موو سپی، گوێ گران، چاو کز\n\n***\n\nکام بەردی فەلەک قورس و گرانە\nچە نەشتەرێکی تیژ و بەژانە\n\n\nدای بەسەرمدا کردی بە دڵما\nگرفتاری تۆ لە بەندیخانە\n\n***\n\nبەڵام برا گیان نەکەی دڵتەنگ بی\nلە بانگی ڕاستی کپ و بێ دەنگ بی\n\n\nهەر وەک شێردڵ بووی شێرانە بژی\nلە زیندانا بی لە کۆڕی جەنگ بی\n\n***\n\nتۆ لە زیندانا لە ڕێی وەتەنا\nمن لەژێر کۆت و بەندی میحەنا\n\n\nهەر دوو وەک بولبول هیوامان یەکە\nلەش لە قەفەز و، دڵ لە چەمەنا\n\n***\n\nمن لەگەڵ تۆم و تۆش لەگەڵ منا\nتەوقی ئەسارەت وا لە گەردنا\n\n\nپشت بە خوا ڕۆژێک هەر ئەبێ بشکێ\nئەو تەوق و کۆتە لەسەر دوژمنا"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "دوا چاوپێکەوتن", "poem_description": "", "poem_text": "بە دڵ ئەو لاوی جارانم دیوتم\nئێستاش دڵخوازی ڕەنگی پەڕیوتم\n\n\nئەو عەشقەی وەک باز نیشتوە سەر تۆ\nئێستاش باڵشکاو کەوت لە پەلوپۆ\n\n\nئەو چاوەی پڕ بوو لە نیگای جوانی\nئەو چاوەی پڕ بوو لە کامەرانی\n\n\nئەبینم کە وا ڕۆژگاریی ڕەش\nکزی کردووە جیلوەی جوان و گەش\n\n\nئەشبینم کە وا ئەو سەر کوڵمانەت\nئەو بەژن و باڵای وەک خەرامانەت\n\n\nئەو زەردی تێزاو، ئەمیان چەماوە\nبەڵام لە لای من هیچ نەگۆڕاوە"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "بە گوێچکەی یاد ئەرێ نابیەی سەدای هاوار و ناڵینم", "poem_description": "نامەیەک بۆ هاوڕێیەکم لە ساڵی ١٩٤٨ دا", "poem_text": "بە گوێچکەی یاد ئەرێ نابیەی؟ سەدای هاوار و ناڵینم\nبە چاوی تاسە نابینی دڵۆپەی ئەشکی خوێنینم؟؟\n\n\nبرا ئاخۆ بە بیرتا دێتەوە ئەم یاریی دێرینەت؟ \nبڵێی باسم نەکەی جارجار بە لێو و گفتی شیرینت\n\n\nبرالە پیم بڵێ ئێستاش وەکوو جاران بە عود و نەی؟ \nلە دڵتانا هەڵئەقوڵێ نەغمەیی پڕ سۆز و پڕ ئۆخەی\n\n\nوەکوو جارانە باوی سەرچنار و بەزمی ئێواران؟ \nبشۆن بەو ئاوە ساردە چی هەیە جەور و جەفای دەوران؟ \n\n\nکە ڕۆژ پرشنگی ڕۆژئاوا، شەویش هی مانگ و ئەستێرە: \nچەو و زیخی بنی ئەکسەر ئەڵێی مروارییە و زێڕە\n\n\nدڵم کەوتۆتە گێژاوی شەپۆلی بەحری دووریتان\nبە چاوو دڵ ئەڵێمئاخۆ خوا ئەیدا سەبووریتان\n\n\nمەگەر ئەو سێبەرەی بن دارەکەی لای ئاوەکەی «سەرسیر»\nبشۆرن ئەم خەم و دەردەم وە یا بەزمێکی «باخی میر»\n\n\nوە یا خۆ هاژەیی تاڤگەی «زەڵم» کاتێکی هاوینان\nپرۆشەی وردی پڕ نەشئەی بکا دەردی دڵم دەرمان\n\n\nوە یا ڕابواردنی سەر ئاوەکەی لای گردەکەی یارە؟ \nکە ئەڕوانێتە پشت گردەکەی سەیوانی لێ دیارە\n\n\nدڵۆپی ئەشکی خوێنینی لە پێڵودا قەتیس ماوم\nلەگەڵ ناسۆری زامانی دڵی دووریم بکەن چارە"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "پەیکەر", "poem_description": "", "poem_text": "بەمشت لەو ئاوەی نیوەی خوێناوە\nتەرحی شەهیدی لە پێ شۆراوە\n\n\nبە وردە ئێسکی باوک و باپیرمان\nبە خاکی بێخوست ژێر پێی دوژمنان\n\n\nلێی دروست دەکەم پەیکەرێکی جوان\nلە بەرزترین لوتکەی چیاکان\n\n\nهەتا هەتایە وێنەی خەبات بێ\nجێی زیارەتگای ڕۆڵەی وڵات بێ"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "سکاڵا لەگەڵ بلبلدا بە دڵێکی بڕ لە سەوداوە", "poem_description": "١٩٣٣/٣/١٦ - ئەم هۆنراوەیە، یەکەم هۆنراوەمە کە لەژێر ناوی «بێنەوا» لە ساڵی ١٩٣٣ لە ڕۆژنامەی «ژیان» ژمارە ٣٥٧ لە ڕۆژی ١٦ی مارتدا بڵاوکراوەتەوە.", "poem_text": "بەهارە بلبل، بلبل بەهارە\nسەرەتای ناڵەی سەودایی زارە\n\n\nوەرە بناڵین بەجووت لە شەودا\nئێمە شەو بێدار بێ خەم لە خەودا\n\n\nوا بەری بەیان سفیدەی نواند\nتەم و تاریکی لە گوڵشەن ڕەواند\n\n\nدەشت و کێو هەمووی بە گوڵ خەمڵیوە\nبەرگی بووکێنی تازەی پۆشیوە\n\n\nهەوری بەهاری لە گەرد و خولدا\nچیمەن گەردانەی شەونم لە ملدا\n\n\nلاگیرەی زێڕە قەتارەی گوڵزار\nهەیاسەی پشتە زنجیرەی ڕوبار\n\n\nبەڕەزا پرچی پەخشان کردوە\nشنەی بای شەماڵ شانەی کردووە\n\n\nنێرگس بە پەنجەی یادی لێلاخان\nڕووپۆشی لادا سەرمەست و خەندان\n\n\nپەڕەندەش لەسەر لقی درەختان\nهەریەک ئاوازێ ئەڵین بۆ بەیان\n\n\nپۆڕ بە گەناسە و قومری بە ئاواز\nبوون بە دوو یاری هاودەم و ئاواز\n\n\nکەو بە قاسپەقاسپ کۆتر بە هاق هاق\nلە دڵ دەرئەکەن مەینەت و فیراق\n\n\nجریوەی چۆلەکە و شەقەی باڵی مەل\nوەک مۆسیقایە لەم کەل بۆ ئەو کەل\n\n\nقوقەی کەڵەشێر دەنگی بانگدەران\nلە ئەرز تێپەڕین گەیین بە ئاسمان\n\n\nئاسمانیش ئەوا چاو ئەکاتەوە\nدنیای پڕ لە تەم ڕوون ئەکاتەوە\n\n\nوەرە من و تۆیش هاوڕاز و هاودڵ\nمن شێتی پەرچەم تۆ شێتی ڕووی گوڵ\n\n\nتۆ بڕۆ سەرچڵ من لە پای کۆهسار\nخوڕخوڕ بڕێژین فرمێسکی خونبار\n\n\nتێروپڕ بگرین یەکدەنگ و ئاواز\nتا وا خول ئەدا گەردوونی کەچ باز\n\n\nهەتا پاڵ ئەدەین بەلای مەرگەوە\nبەشوێن زامانی دڵ و جەرگەوە\n\n\nتاکوو ئەچینە باوەش دایکی خاک\nبە ئاهی سەرد و بە دڵی خەمناک\n\n\nبپاڕێینەوە لای تاکە خوامان\nبەڵکوو بێتەبەر گوڵی هیوامان"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "وەرە", "poem_description": "", "poem_text": "وەرە ئەی گیانی شیرینم ئەمان دەستم بە دامانت\nبکە ڕەحمێ بە حاڵی عەبدەکەت بەردەرک و دیوانت\n\n\nلە حاڵی نەزعدام ڕۆحم لەسەر لێو چاوەڕێی تۆیە\nدەسا تاکو نەمردووم بێرە لام بمکە بە قوربانت\n\n\nیەخەت دەگرم لە مەحشەردا لەبەر دیوانی یەزدانا\nکە تۆ قاتیلمی کوشتومت بە نووکی تیری موژگانت\n\n\nدڵم وەک قیمە جنراوە بە ذوالفقاری ئەبرۆکەت\nکەبابئاسا جگەر برژا بە ئاخ و داخی هیجرانت\n\n\nئەگەر تۆ هێندە ڕەحمت بێ بەقوربان کەعبە کەچ نابێ\nئەوەند ڕوخسەت بدەی جارێک ئەمن بێم ببمە میوانت\n\n\nخەمی چەند ساڵەم و گریەی شەو و ناڵینی ڕۆژانم\nبە بادەی ئەم هەمو دەردە بە ماچێکی لە لێوانت\n\n\nئەگەر پێت عەیبە من ببمە خوڵامی دەرگەکەت حەقتە\nبەڵام خاڵی نییە هەرگیز لە دڕک و تیشە... باغانت\n\n\nشەو و ڕۆژ شێت و وێت ئاسا کە من ئەم مەسرەعەم «وردە»\n«وەرە ئەی گیانی شیرینم ئەمان دەستم بە دامانت»"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "دوا ئەوینم", "poem_description": "١٩٨١", "poem_text": "جوانێک لە جوانی تۆ جوانتر بێ کوانێ؟ \nچاوێک لە چاوی تۆ گەشتر بێ کوانێ؟ \n\n\nبەڵام چبکەم نازانم چۆن بتدوێنم\nڕوو بە ڕووی خۆت بیڵێم و بیدرکێنم\n\n\nبڵێم ئەی جوان لە دوا تەمەنی ژینما\nلەناو ناخی دڵی پڕ لە ئەوینما... \n\n\nلە قووڵترین جێیا جێگەی خۆت خۆش کرد\nبادەی عەشقێکی تازەت بە من نۆش کرد\n\n\nوا سەر لە نوێ فێری دڵداریت کردم\nفێری هۆنراو، ئاواز و گۆرانیت کردم\n\n\nئینجا دەستم داوێنت ئەی شۆخ و شەنگ\nبگە فریام دوچاری تۆم بەبێ دەنگ\n\n\nدڵشکاوم نەکەی دڵم بشکێنی... \nزۆر گریاوم دەخیلە نەمگرێنی\n\n\nناڵێم تاوێک سەرم بخەمە سەر ڕانت\nیا خوا نەکردە ماچی بکەم لێوانت... \n\n\nیا بشکێنم تینوێتی لێو لە لێوت\nیا دەس بەرم بۆ باخی شەکرە سێوت\n\n\nهێندەم ئەوێ جارجارەیەک بمدوێنە\nلە دووریش بێ قەد و باڵات بنوێنە\n\n\nچا و دڵم پڕە لە خەندە و نیگا\nبۆ ڕووناکیی ناو گۆڕەکەم بەتەنیا\n\n\nیا هیچ نەبێ جلوەی چاوت لە چاوما\nببێ بە تیشوویەک بۆ ئەو دنیا"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "ئەی بێ وەفا", "poem_description": "", "poem_text": "خۆ تۆ خوا نەبووی سوجدەم بۆ بردی\nوەک بت و سەنەم لە ملم کردی\n\n\nتاقی ئەبرۆتم کردە قیبلەگاه\nبەردرگاکەتم کردە خەڵوەتگاه\n\n\nناوی تۆم کردە ویردی زمانم\nلە جێی تەهلیلەی ڕۆژ و شەوانم\n\n\nجگە لەمانەش ئەرکی دڵداری\nلە گریە و ڕۆڕۆ شیوەن و زاری\n\n\nئەمانە هەموو تەمەنی جوانی\nپێشکەشم کردی زۆر بەئاسانی\n\n\nکە چی نەمزانی چی وای لێ کردی\nئەو دڵە ڕەقەی نەرم نەکردی\n\n\nبەڵام ئەزانم ڕۆژێ لە ڕۆژان\nلەم دڵڕەقییەت ئەکا پەشیمان\n\n\nلە پەشیمانیش هیچ سوود نابینی\nئاسن بە ئەژنۆت ئەبێ بشکێنی\n\n\nبۆ منی کڵۆڵ وا پەتیارەت کرد\nبۆ خۆیشت کە خۆت، خۆت بەم دەردە برد"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "دیم پاچ لێ ئەدا کابرای کرێکار", "poem_description": "", "poem_text": "دیم پاچ لێ ئەدا کابرای کرێکار\nلە جێیەک دایک و سێ کورپەی نازدار\n\n\nلە برسا مردوو خۆم دیم کە نێژران\nئێستاش بۆ پایەی هەیوان و تەلار\n\n***\n\nخوایە لە نەبوو بۆ هێناتمە بوون\nوەکوو هێنامت بۆ کردمت زەبوون\n\n\nئەی بە زەبوونی مانم تا سەر بۆ؟ \nبۆ نامبەیتەوە ئارامگای نەبوون؟ \n\n***\n\nساقی مەوەستە زوو زوو بۆم بێنە\nبۆ جام و دوو جام دڵم مەشکێنە\n\n\nهەتا ئەتوانی نەختێ خێراتر\nڕیشەی هۆشیاریم لەبن دەربێنە\n\n***\n\nساقی بۆم تێکە و بۆم تێکەرەوە\nژەنگ و خەمی دڵ بتوێنەرەوە\n\n\nتروسکەی ڕاستی بخە چاوانم\nدەماغی مردووم زیندوو کەرەوە\n\n***\n\nساقی بە دەوری سەرتا خولەم بێت\nهێندەم بۆ تێکە بکەومە بەر پێت\n\n\nتۆ لە ئالامی دنیام بەدەرکە... ؟ \nبا هەر بڵێن ئەخۆل شێتە شێت\n\n***\n\nزۆر وردبوومەوە بیرم کرد زیاتر\nنەمدی لە دنیا جێگا وێرانتر\n\n\nلە مەزادخانەی چەرخی چەپگەردا\nنەمبینی لە مەرگ شتێک هەرزانتر"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "پەیمان و شیوەن", "poem_description": "", "poem_text": "شەرتە تا ڕۆژی حەشر خولیایی من بێ چاوی یار\nوێڵی سەحرابم هەمیشە تەرک ئەکەم خوێش و دیار\n\n\nشەرتە خوێنم یا بە گریان ئەڕژێمە سەفحەی عەدەم\nیا بە شمشێری ڕەقیبانا ئەبێ بتکێتە خوار\n\n\nشەرتە وەک مەجنوونی بێکەس دەشت و کێو بێ مەسکەنم\nتا بەداخی لەیلەوە دەمنێنە قەبری تەنگ و تار\n\n\nشەرتە وەک فەرهاد قوڵنگی یادی شیرین هەڵگرم\nتا لە پای کێوی فیراقا جێ دەهێڵم یادگار\n\n\nشەرتە وەک یەعقووب لە دووری یوسفی گومگەشتەکەم\nسینە پڕ غەم، دیدە پڕ نەم تا ئەبەد نەگرم قەرار\n\n\nشەرتە وەک ئازیزمردە سەر لە ئەژنۆ بەرنەدەم\nبۆ دڵەی وێڵ و غەریبم دائیما بگریم بە زار\n\n\nشەرتە وەک بولبول بە شیوەن قەت لق و چڵ بەرنەدەم\nتا دەمی خونچەی ئەمەل نەکرێتەوە سوبحی بەهار\n\n\nشەرتە وەک دێوانە کەشکۆڵ و عەسایەک هەڵگرم\nبیخەمە لاوە بە جارێ عیززەتی نەفس و ویقار\n\n\nشەرتە بمبێ تاجی خەسرەو گەنجی قاڕوون تەختی کەی\nهەر لە دەرگای ئەوا بمرم کەساس و خاکسار\n\n\nشەرتە ڕەنگین کەم لە داخی تۆ بە ئەشکی دیدەکەم\nعەرد و بەرد و شاخ و داخ و لالەزار و جوێبار\n\n\nشەرتە یا حەسرەت لەگەڵ خۆما ئەنێمە قەبرەوە\nیا ئەبێ بمژم لە خونچەی نەو شکۆفەی لێوی یار"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "بۆ گیانی پاکی «فازڵ حەمە غەریب»", "poem_description": "", "poem_text": "سەیوان: مەڵبەندی هەزار پیر و جوان\nئەدی دوا قۆناغی کاروانی ژیان\n\n\nئەمجارەت میوان لاوێکە نازدار\nسەرچاوەی خولقی بەرز و بایەخدار\n\n\nئەمجارەت میوان بەڕێزە و ئازیز\nگوڵی وەریوی سەرەتای پایز\n\n\nلای کەس و کاری لە جێی چاوان بوو\nچرای ناو کۆڕی برادەران بوو\n\n\nهەمووی پێ جێهێشت چەرخی بێئەمان\nهێنایان بۆ تۆ ئەی گردی سەیوان\n\n\nجا تۆش بنووسە بە پیتی نورین\nزاخاو درابێ بە ئەشکی خوێنین\n\n\nلەسەر گۆڕەکەی لەسەر بەرد و گڵ\nلەسەر ئەلحەد و لەسەر گوڵ و چڵ\n\n\nکە ئەمە گۆڕی نەونەهاڵێکە\nلاوێ: تەمەنی نۆزدە ساڵێکە\n\n\nبەری ژیانی هەر نەچەشتبوو\nوەک خەوی شیرین هات و بەسەر چوو\n\n\nئینجا ڕاسپێرە فریشتەی خوایی\nبیگرنە باوەش زۆر بەئەسپایی\n\n\nجێگەی بۆ خۆش کەن لەناو بەهەشتا\nلە خۆشترین جێی سەیران و گەشتا\n\n\nلە جێی باوکی بن، لە جێی دایکی بن\nلە جێی برای بن، لە جێی خوشکی بن\n\n\nباوەشێنی کەن حۆر و غیلمانی\nبیتە هاوسەری فریشتەکانی\n\n\nبیلاوێننەوە جوان و نازدارە\nبەڵام وریای بن گیانی زامدارە\n\n\nبا بەشێنەیی باوەشێنی کەن؟ \nبە سروودی خوا خەمڕەوێنی کەن\n\n\nدوا تکام وایە و مەمکە بێبەری\nبنووسە لەسەر بەردی ژوور سەری\n\n\nپەیمان بێ فازڵ هەتاکوو ماوم\nبۆ تۆی تەرخان کەم فرمێسکی چاوم"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "تەسبیحی عەشق", "poem_description": "", "poem_text": "فیدای یارێک بم قەدرزانم بێت\nهاودەم وهاوخەم، هاو گریانم بێت\n\n\nیار ئەو یارەیە بزانێ دەردم\nلە ئێش و نێش و، لە ئاهی سەردم\n\n\nنەک من بەوێنەی مەجنوون لەدووی لەیل\nئەو بەیەکێ تر بدا خولق و مەیل\n\n\nیا من بەوێنەی فەرهادی هەژار\nئەو لە لایێ تر بگرێ دۆست و یار\n\n\nیا من وەک بولبول، پەرۆش بۆ ڕووی گوڵ\nئەو هەر خونچە بێ نەپشکوێ بۆ دڵ\n\n\nمن دڵتەنگ و مات سەرسام و حەیران\nئەو بێباک و خەم دڵشاد و خەندان\n\n\nدێوانەئاسا من تەی کەم کێوان\nئەویش بەوێنەی سەوڵی خەرامان\n\n\nمن سەر هەتا پا بەرگی ڕەش و شین\nئەو سورمەپۆش و دەستوپێ ڕەنگین\n\n\nمن وەکوو یوسف گیرۆدەی زیندان\nئەو وەک ئاهووی سووک تەی کا نزاران\n\n\nمن بێ خەو و خۆر لاواز و ڕەنگ زەرد\nئەو بێ خەم و گەرد، وەک مینای بێگەرد\n\n\nمن وەک قەلەندەر بەڕووی سەحراوە\nئەو تەختنشین بەسەر دنیاوە\n\n\nمن جەرگ برژاو بەوێنەی کەباب\nئەویش دڵخۆش بێ و بنۆشێ شەڕاب\n\n\nخۆزگە بەو کەسەی یاری چاکی بێ\nخوا بەگژیا چێ ئەگەر باکی بێ\n\n\nداخ بۆ ئەو کەسەش یاری بەدکار بێ\nهەردەم بۆ تیرێ دڵبرینار بێ\n\n\nشەرت ئەو شەرتەیە یار ئەو یارەیە\nکردەوەی بە دڵ ئەو دڵدارەیە\n\n\nگەر من پاشا بم ئەو تاجی سەر بێ\nئەگەر گەداش بم... ئەویش هەمسەر بێ\n\n\nئەو وێنەی لەیل بێ مەشهووری دەوران\nمنیش وەک مەجنوون وێڵی بیابان\n\n\nئەو وێنەی شیرین دڵبەستەی فەرهاد\nمنیش کوهکەن با بشبم ناشاد\n\n\nئەو وێنەی شەونم بە دەم گوڵەوە\nمنیش وەک بولبول بەسەر چڵەوە\n\n\nئەو وێنەی سێوی بەسەر دارەوە\nمنیش باخەوان لەلای خوارەوە\n\n\nئەو وێنەی نێرگز جوان و تازە و تەڕ\nمنیش کڕیاری بە خوێنی جگەر\n\n\nئەو بەوێنەی مانگ بەڕووی سەماوە\nمنیش وەک مەلێ بەڕووی هەواوە\n\n***\n\nقوربانی یارێک، گیان و سەر و ماڵ\nخاوەن لوتف بێ دڵسۆز زان حاڵ\n\n\nقوربانی یارێک دنیا و دین هەموو\nدڵئازار نەبێ خۆشسوحبەت و خوو\n\n\nشەماڵ وەک قاسد بشنێ بەڕووی ناز\nدوعا و سەلامم بەرە بۆ دڵخواز\n\n\nپێی بڵێ بە لەیل بە چاوی گریان\nوا مەجنوون ڕێی گرت بەرەو بیابان\n\n\nپێی بڵێ بە لەیل تو زاتی بێچوون\nوا مەجنوون ڕۆیی خەمناک و مەحزوون\n\n\nڕەحمێ بەحاڵی وێرانماڵم کا\nتۆزێ لوتفی بێ پرسەی حاڵم کا\n\n\nحاڵم شێواوە و گریانە کارم\nنەماوە توانا و سەبر و قەرارم\n\n\nنەسیم پێی بڵێ بەو بێوەفایە\nبەو گیان بەخشەی من کردەی عیسایە\n\n\nگەر ئەزیەت نییە ساتێ بێتە لام\nتا سکاڵای کەم دڵەی پڕ لە زام\n\n\nچونکە بە نووسین نایەتە قەڵەم\nئەگەر ڕووی زەمین گشت بە قاقەز کەم\n\n***\n\nدانیشێت قەدری بە کەماڵەوە\nئەو بە پێکەنین من بە ناڵەوە\n\n\nشەرحی حآڵم کەم ئەوەڵ تا ئاخر\nپێی بڵێم یاری لە گیان شیرینتر\n\n\nتک تک خوێن ئەتکێ لە دڵ و جگەر\nوک جێگە زەخمی نەشتەر و خەنجەر\n\n\nشەو تا بەیانی دەرد و فیراقت\nبەیانیش تا شەو بە ئشتیاقت\n\n\nنە ڕۆژم ڕۆژە نە شەوم شەوە\nنە خۆرم خۆرە نە خەوم خەوە\n\n\nنوێژ و تەقوای من گریان و شینە\nبە جۆرێک ڕزی دەروون و سینە\n\n\nساتێک نەبوو تیا نەڕێژم فرمێسک\nلەش نەچریکێنێ هەتا مۆخ و ئێسک\n\n\nبێ ڕووی تۆ بەخوا دلم پڕ خەمە\nدنیای ڕووناکم لەبەرچاو تەمە\n\n\nعالەم خەریکی گەشت و سەیرانن\nهەموو دڵخۆش و شاد و خەندانن\n\n\nمنیش سەیرانگام بەردەرگای تۆیە\nهۆش و خەیاڵم نێو نیگای تۆیە\n\n\nوەک باوک مردوو سەرتاپا ڕەشپۆش\nوەکوو ڕۆژووان بێ خورد و بێ نۆش\n\n\nلە کەسوکار و قەومانم بێزار\nهەر ناوی تۆیە لە دڵ لەسەر زار\n\n\nئەپرسن حاڵم ئەمە حاڵمە\nئەحواڵی جەرگی وەک زووخاڵمە\n\n\nتوخوا ئەی یاری شۆخ و جوانبەخت\nتیمار کە زامی پڕ ناسۆریی سەخت\n\n\nیا بە دوو برۆی وەکوو کەوانت\nبیدە لە جەرگم تیری موژگانت\n\n\nبمکوژە توخوا جوانەمەرگم کە\nیا ڕەحمێ بە سوێی زامی جەرگم کە\n\n\nئەگەر ئەمکوژی با ڕزگارم بێ\nئاخری ژین و کاروبارم بێ\n\n\nیا بە وەسڵی خۆت بمکە شادمان\nبا ببڕێتەوە شیوەن و گریان\n\n***\n\nئەگەر بە وەسڵی خۆت بمکەی خۆرسەند\nشەرتە نەخوازم جەننەت لە خواوەند\n\n\nگەر بشم کوژێ هەر منەتبارم\nچونکە نامێنێ ئازار و زارم\n\n\nیاران کە وەختێ مردم یا کوژرام\nیاسینم خوێنرا و بە خاک سپێررام\n\n\nپێی بڵێن بە یار هەر ساڵێ جارێ\nبە لاما بڕوا وەکوو ڕێبوارێ\n\n\nتاکوو بزانێ لە گۆڕی تارم\nهێشتا هەر ماوە ناڵە و ئازارم\n\n\nبەڵکوو گوێی لێ بێ ناڵەی حەزینم\nنەختێ دانیشێ لەژوور سەرینم\n\n\nخوا ڕەحم بکا ڕەحمی بێتە دڵ\nدوو دڵۆپ فرمێسک بڕێژێ بەکوڵ\n\n\nئەو دوو فرمێسکە وەک ئاوی حەیات\nزیندووم کاتەوە دوا ڕۆژی مەمات\n\n***\n\nبە چواردە ساڵیی بێمەوە دنیا\nببینمەوە تێر باڵاکەی لەیلا\n\n\nئەوسا نەمزانی عەزابی قەبر\nخۆشترە یاخود دڵداری و سەبر\n\n\nئەترسم بمرم دوور لە یارەکەم\nوشکایی نەیەت ئەشک و زارەکەم\n\n\nئەترسم بمرم دڵ بە داخەوە\nئەو گوڵە ئەچنم لەناو باخەوە\n\n\nئەترسم بمرم لە دەشت و لە دەر\nیارم نەزانێ هەواڵ و خەبەر\n\n\nئەترسم بمرم کەس نەزانێ حاڵ\nلە کێوان بمخۆن تەیر و قەل و داڵ\n\n\nئەترسم بمرم شاد نەبم بە یار\nببمە خۆراکی مشک و موور و مار\n\n\nئەترسم بمرم بێ وەعز و تەلقین\nبێ خزم و بێ خوێش بێ گریان و شین\n\n\nئەترسم بمرم لە فیراقی لەیل\nبە حاڵم بگریی ئەستێرەی سیوەیل\n\n\nئەگەر لە وەتەن یاران من مردم\nخوا دڵشکاو و ناشادی کردم\n\n\nلەسەر دوو ڕێگەی گردەکەی سەیوان\nگۆڕم هەڵکەنن تو بی تو قورئان\n\n\nبەڵکوو دولبەرم بێت بۆ سەرقەبران\nبە لاما بڕوا بێتەوە بەر گیان\n\n\nهەروەک نەمامێک سەر بێنمە دەر\nببمە دارێکی سەوز و پڕ سەمەر\n\n\nتەمەننام لە تۆ وایە خوایە\nلەپاش کۆچکردن لەم سەر دنیایە\n\n\nبمکەی بە مەلێ بێمەوە دنیا\nهێلانە بکەم لە یانی لەیلا\n\n\nیاخود بمکەیە چڵێک ڕێحانە\nیار شەتڵم بکا بەو پەنجە جوانە\n\n\nپێبگەم بۆنخۆش بم ئەویش بۆنم کا\nیا بە پلپلەی دەوری سەریم کا\n\n\nیاخود هەزار ساڵ لەپاش مردنم\nلەپاش حسابی قەبر کردنم\n\n\nبمکەی بە مەلێک بێمەوە دنیا\nهەڵنیشم لەسەر گڵکۆکەی لەیلا\n\n\nیاخود بمکەیە دوو دڵۆپ باران\nبێمە خوارەوە لەڕووی ئاسمان\n\n***\n\nتک تک لە ئاسمان بێمە خوارەوە\nببارێم بەسەر گۆڕی یارەوە\n\n\nخۆزگە کە ئەڕزی ئێسکم لە قەبرا\nئەکەوتە سەر عەرز ئەیفڕان هوما\n\n\nبەربوایە بە دەم تەیری هوماوە\nئەگیرسا بەسەر گۆڕی لەیلاوە\n\n\nخوایە هەتاکوو فەلەک ساقییە\nپێنج و دوو ڕۆژێ عومرم باقییە\n\n\nجامیک بنۆشم لە دەستی دولبەر\nبەو جامە مەست بم تا ڕۆژی مەحشەر\n\n\nخوایە بە حەقی ئینجیل و قورئان\nبە پێغەمبەری شای ئەنبیایان\n\n\nهەتا ئەو ساتەی ینفخ فی الصور\nنامێنێ گیاندار لە انثی و ذکور\n\n\nهیچکەس وەکوو من تووشی دەرد نەکەی\nگیرۆدەی ئاخ و ئاهی سەرد نەکەی\n\n\nکەس نەگرێنی وەک من گریاوم\nڕۆژی مەحشەریش پڕ ئەشکە چاوم\n\n\nلە ڕۆژی بوونم تا بە مردنم\nنەمخوارد سەمەرەی سەبر کردنم\n\n\nهەر بە هیوا بووم تا لێی چومە دەر\nئێستاش بە هیوام تا ڕۆژی مەحشەر\n\n\nبە گەورەیی تۆ ئەی خوای ئاسمان\nکە تۆی خەلقندەی جین و ئینس و جان\n\n\nتا ڕۆژێک گیانم باقییە و ماوم\nلە ڕێی یارمدا فیدا و پێناوم\n\n\nڕۆژی قیامەتیش بەرۆکی ئەگرم\nبە دامانی ئەو فرمێسکم ئەسڕم\n\n\nدێوانەزاد نیم دێوانەی لەیلم\nشاگردی عەشق و ئوستادی مەیلم\n\n\nفەلەک زەردم و جەور و جەفاکێش\nمەشهووری عامم بە ئەحمەد دەروێش\n\n\nنووسیم لە گۆشەی دامانی دەوران\nتەئریخی ئەمڕۆ غەریب و ناڵان"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "دەردی عەشق", "poem_description": "", "poem_text": "خوایە کەس تووشی نەبێتە دەردی بێ دەرمانی عەشق\nکەس نەبێتە دووچاری تیر و خەنجەر و زیندانی عەشق\n\n\nهەر کەسێ زۆر زۆر بەجەرگە و پاڵەوانە و قارەمان\nبا بتوانێ بەرگە بگرێ گەر بووە میوانی عەشق\n\n\nعەشقە پەروانە دەکاتە زەڕەیەک خاکی سیاه\nناوی مەشهوورە کە مەجنوون بۆتە سەرگەردانی عەشق\n\n\nزاڵمێکی وایە عەشق فەرهادی کردە کۆهکەن\nحوکمیدا بۆ قەتڵی مەنسوور حاکم و سوڵتانی عەشق\n\n\nشەمسی تەبرێزی کە سووتا کردیە کۆهی زوخاڵ\nپڵپڵەی خوێن کەوتە جەرگی بولبولی خۆشخوانی عەشق\n\n\nچەن جوانی جوانەمەرگ کرد، چەن هەزار شاه و گەدا\nدەردی بێ دەرمان و دائی بێ سەر و سامانی عەشق\n\n\nعالەمی خستۆتە هۆهۆی کۆڕی زیکری خۆیەوە\nشێخەکەی بەرماڵ بەشان و قوتبەکەی ڕەببانی عەشق\n\n\nنەک هەمووی عەشقی خوا بێ، ئەغلەبی عەشقی ترە\nبولبول و گوڵ، لەیل و مەجنوون، غەوسەکەی گەیلانی عەشق\n\n\nئەحمەدیش پرشنگی بەرکەوت بوو بە عەبد و چاکری\nنەونەمامی تازە خەڵفە تا ئەبێ قوربانی عەشق"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "بەرەو ڕووناکی", "poem_description": "ئەم پارچە هۆنراوەیە لە ساڵی ١٩٧٣ لە پارچە پەخشانێکی وەرگێڕاوی مامۆستا «ئا. ئا» وەرگیراوە", "poem_text": "لە ناخی جەرگی تاریکییەوە\nلە کانگای دیلی و هەژارییەوە\n\n\nدەس لە کەلەپچە و زنجیر لە پێما\nتەوقی نەزانی وا لە گەردنما\n\n\nکەوتوومەتە ڕێ ڕێگەی بێباکی\nهاتووم و ئەڕۆم بەرەو ڕووناکی\n\n\nپشت بە جەزرەبەی قامچی داڕزاو\nچاو، ناوچەوان تف پیایا هەڵپژاو\n\n\nبەشەلی و قاچی دارکاری کراو، \nفرمێسک لە چاوما وشک و قەتیسماو\n\n\nپێستی لەش بەسەر ئێسکا نووساوە\nبە دڵێک وەکوو پۆڵای ئاودراوە\n\n\nڕێم گرتۆتە بەر زۆر بەچالاکی\nئەڕۆم و ئەڕۆم بەرەو ڕووناکی\n\n\nهەرچەند ماندووم و ڕێگام دوورە و دێر\nبرسیمە و ڕووتم، دوژمن پۆشتە و تێر\n\n\nمن پێ و دەس بەسراو بێ هێز و توانا\nدوژمن بەهێزە و دەستی بەڕەڵڵا\n\n\nلەگەڵ ئەوەشا بە هەستێکی بەرز\nویستێکی نەگۆڕ، گیانێکی نەبەز\n\n\nئەڕۆم بەمەردی و زاتی بێباکی\nئەڕۆم بێ وچان بەرەو ڕووناکی\n\n\nئەزانم ڕێگام سەختە و پڕ ئازار\nپڕ لە دوژمنی خوێنەخۆ و زۆردار\n\n\nبە چەن کۆسپ و ئەرک ڕێگام تەنراوە\nبۆ ئەوەی نەڕۆم نەکشێمە دواوە\n\n\nبەڵام نە سەختی ڕێی پڕ ئەرک و دوور\nنە تاریکایی سامی بێ سنوور... \n\n\nنە زۆری زۆردار نە زۆری دوژمن\nداناخورپێنێ تۆزێ دڵی من\n\n\nسەرە و هێناومە... سەری بێباکی\nئەڕۆم بەبێ ترس بەرەو ڕووناکی\n\n***\n\nئەزانم کە وا دوژمنەکانم\nزۆر بلیمەتن بۆ ئازاردانم\n\n\nبەڵام ئەو داخەم وا لەبەر چاوە\nکە بە ڕووی باوک و باپیرمان ناوە\n\n\nئەزانم کە چەن جەربەزە و زوشتن\nبۆ گیان فڕاندن بۆ ویژدان کوشتن\n\n\nبەڵام لە هەموو زامێک ناسۆرتر\nلە بەندیخانەی دوژمن تاریکتر\n\n\nدڵ و ژیانی پەستی ئێستەمە\nکە پر لە تاڵی و ژان و ستەمە\n\n\nبۆیە هێز نییە کە بموەستێنێ\nدەسەڵات نییە بمسڵەمێنێ\n\n\nئەوا بەگورجی و چوست و چالاکی\nڕۆییم و ئەڕۆم بەرەو ڕووناکی\n\n***\n\nئەزانم ڕەنگە نەشگەم بە ئاوات\nلە یەکەم قۆناغ دوژمن لێم بدات\n\n\nیان ڕێی تێ ئەچێ خۆم لەپڕ بمرم\nلەگەڵ ئەمانەش ڕێیە و ئەیگرم\n\n\nچونکە مردنم ڕووەو ڕووناکی\nچاکترە لە «مان» ژین بەتاریکی\n\n\nبۆیە هەر ئەڕۆم زۆر بە دڵپاکی\nبەرەو ڕووناکی، بەرەو ڕووناکی\n\n***\n\nنەء.. نەء.. من خۆم نیم بە تاقی تەنیا\nڕێ بگرمە بەر، بێ ترس، دڵنیا\n\n\nبەڵکوو هەزاران هەزار هەژارین\nبۆ یەک هۆ هەموو ئامادەی کارین\n\n\nبۆ کەرامەتی پێشێلکراومان\nپێستی پشت بە دار فڕێ دراومان\n\n\nئابڕووی هەموو تکێنراومان\nمافی هەزاران ساڵی خوراومان\n\n\nویژدانی گشتی توێنراومان\nگیانی بەدیلی فڕێنڕاومان\n\n\nئەو زوڵم و زۆرەی کراوە لێمان\nچە لە خۆمان و باو و باپیرمان\n\n\nدەردی نەزانی و هۆی هەژاریمان\nبوونەتە هێزی دڵ و ورەمان\n\n\nهەستاوەتەوە هاتونەتە ژان\nتێمان ئەخوڕن بانگ ئەکەن لێمان\n\n\nگشت ئەنەڕێنن وا بەسەرمانا\nبەسەر منا نا.. هی هەموومانا\n\n\nبڕۆین بەیەکجار زۆر بەچالاکی\nهەموو بەجارێک بەرەو ڕووناکی\n\n\nبەرەو ڕووناکی ئەڕۆین بێگومان\nهەر بە کوێرایی چاوی دوژمنان\n\n\nسەرەڕای سەختی و مەترسی ڕێ و بان\nهەتا بە ئاوات ئەگەین هەموومان"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "لاڵانەوە", "poem_description": "", "poem_text": "ئەوا قابیز لەسەر سەرمە خودا دامانی کێ بگرم؟ \nلەبۆ دەرمانی دەردی خۆم دەر و دامانی کێ بگرم\n\n\nچ ڕاهێکە نەجاتم بێ لە دەس بەختم خوداوەندا\nئەوەندە من کە بەدبەختم قەباحەت خوانی کێ بگرم؟ \n\n\nسیاهی بەختی من وەڵڵا لە ئەرز و ئاسمان دیارە\nلە کێ کەم ڕوو؟ بە کێ بڵێم زوو دەردی دوکانی کێ بگرم! ؟ \n\n\nوەگەر من عەشقبازی کەم نەتیجەی نایەتە دەستم\nوە یا تەرکی جیهانیش کەم لە دەست فنجانی کێ بگرم\n\n\nئەجەل: هاتن بە دەست تۆیە، لە دەس نایە بە عەقڵی کەس\nکەسێ لەم شارە شک نابەم بڕۆم شارانی کێ بگرم! ؟ \n\n\nلە بیابان و لە کۆهاندا وەکوو موجنوون و فەرهادە\nنەتیجەی نایەتە ئاخر موتیع و فرمانی کێ بگرم! ؟ \n\n\nلە دەشتی بێکەسیدا من سەرم سووڕ ماوە یاڕەبی\nڕووەو قاپیت لەسەر سنگم سەر و سامانی کێ بگرم! ؟"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "ئەگەر نازانی بیزانە", "poem_description": "", "poem_text": "ئەگەر نازانی بیزانە کە وا من شێت و شەیداتم\nئەسیری پەرچەمی خاو و برۆت و بەژن و باڵاتم\n\n\nبە نەوعێک عاشقی ڕووتم شەو و ڕۆژ وام لە بیابانا\nلە خانە و لانە بێزارم عەوداڵی خاڵی گۆناتم\n\n\nئەگەر باوەڕ دەکەی گیانە لەگەڵ هاڕووت و ماڕووتا\nلەسەر چاهی زنەخدانت جە شیدەی زەهری زەهراتم\n\n\nبە شەمعی ڕوومەتت قەستەم هەناسەم شاهیدی عەدڵە\nکە من مەفتوونی دووچاو نێرگسینی مەستی شەهلاتم\n\n\nلە فنجان و شەراب و مەی لە ساقی و بەزم و ڕەزمم چی! \nلە مەیخانەی مەحەبەتدا کە وا من مەستی سەهباتم\n\n\nدڵم مەشکێنە دڵزارم لەبەر ئەو قاپیەت کەوتووم\nبە عەبدیشم قبووڵ ناکەی... سەگی ئێشکچی دەرگاتم\n\n\nئەپرسی گەر لە ئەحواڵم، چە حاڵێکم هەیە بۆ تۆ؟ \nبە حەلقەی زوڵفەکەت قەستەم وەکوو گیسویی تاتاتم\n\n\nهەتا ماوم لە دنیادا وەکوو دێوانە وێڵی تۆم\nکە تۆ وەک شەمعی دەوران و منیش پەروانەئاساتم"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "پەرێشانی", "poem_description": "", "poem_text": "بە دوو دیدەی حەسناتا ئەمن وێڵ و پەرێشانم\nلە عەشقی زوڵفی قەترانت بەدائیم دیدە گریانم\n\n\nبە شمشێری برۆکانت دڵم لەتلەت بووە ئاخر\nکە دنیا دووشمنی من بێ بە هیچ جوزئێکی نازانم\n\n\nخوا شمشێری خوێن ڕێژی لە من لایەقی تۆ دیوە\nوەرە قیمەی کە بەو قیرە دڵی پڕ ئێش و پڕ ژانم\n\n\nبەیەک دەفعە لە دنیای ڕوون بەڕێم کە هەر وەکوو پووش بم\nئەگەر تۆ بمکوژی چونکە ڕەفیق حەشری شەهیدانم\n\n\nچ مەدحێکت بکەم لایەق بە تۆبێ من کە ساکن بم\nبە ئیجرا کردنی خەندەت غەریقی بەحری لەعلانم\n\n\nئەگەر خۆت لەتلەت و کوت کەی بە تۆ قەد ناکرێ مەدحی\nئەیا ئەحمەد کز و کوێری بە لاڵیشت کە نازانم"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "بە نووری پاکی یەزدان و بە شاهی ئەنبیا قەستم", "poem_description": "", "poem_text": "بە نووری پاکی یەزدان و بە شاهی ئەنبیا قەستم\nمی صهبا نمی نوشم، به چشم و ابرویت مستم\n\n\nئەگەرچی دەردەداری بەند و زنجیری ئەسارەتم\nبگشتن چون امر کردی چو شیر از جای خود جستم\n\n\nوەکوو بولبول هەمیشە هەر خەریکی وەسڵی گۆناتم\nاگر جای قمر گیری به دامن می رسد دستم\n\n\nلەسەر تەختی جەمم دانێن، لە سەر نێم تاجی کەیخوسرەو، \nنمی خواهم نمی پوشم غلام درگهت هستم\n\n\nلە باغی عەشقی دنیادا کە وەک سێوێکی ناکامڵ\nبدیدم شعله رویت شدم سبز و چو بی رستم\n\n\nکە دی ئەم حاڵە شێواوەم تەبەسوم گرتی و فەرمووی\nبزن این تار و نی احمد که من نم این قد رستم"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "پێ سپێرێ", "poem_description": "وەسییەت", "poem_text": "بەجارێ ماڵی وێرانم بەسەر چوو وەعدەیی ژینم\nبە ناکامی لە دنیادا بە با چوو عومری شیرینم\n\n\nڕەفیقان توخوا یەک یەک لە دەورم کۆمەڵێ بگرن... \nبە یادی کەن زەمانی زوو ژیانی ساڵی پێشینم\n\n\nبە خاکی گۆڕەکەم سوێندتان ئەدەم ئەی هەمنشینانم\nلەگەڵ تابووتەکەم سەف سەف بە مەحزوونی بتانبینم\n\n\nوەسییەت بێ لە سەیوانا بچن تەسلیم بە خاکم کەن\nبە تاوی زوڵفی لەیلا بێ دروونی کفنی ڕەنگینم\n\n\nلەناو قەبرا دەمم پرکەن لە خاکی ڕێگەکەی یارم\nنەوەک ئاسمان بسووتێنێ هەناسەی جەرگی خوێنینم\n\n\nبڵێن: بەو واعیزەی یاران... کە تەڵقینی منی دادا\nبەناوی لەیلەوە توخوا بخوێنێ ویرد و تەڵقینم\n\n\nمەڵێن وەعدەی بەسەرچوو مرد قەسەم بە خوا و بە قورئانی\nوەکوو فەرهادی بێچارە شەهیدی عەشقی شیرینم"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "حاڵ شێواوی", "poem_description": "", "poem_text": "حاڵی شێواوی دڵی خۆم بۆ زەمان ئینشا ئەکەم\nمن کە بەدبەخت و کەشووفم ناوی خۆم ئیجرا ئەکەم\n\n\nهێندە بارانی بەهاران دێتە خوارێ چین بە چین\nهەم وەکوو فرمێسکی عاشق زیللەتم ئەعدا ئەکەم\n\n\nیەک بە شێت و یەک بەهار و کەم ئەقڵم پێ ئەڵێ\nیەک دڵی نادانە ئاخۆ خۆمە خۆم ڕیسوا ئەکەم\n\n\nشێت و هار و نادان و بێ عەقڵ بێبەشم ئەمما فەقەت\nوارسی مەجنوونە شێتەم عاشقی ئەحیا ئەکەم\n\n\nیا وەکوو تیرێزی سووتان ئەحمەدا فەرهادییە... \nعاقیبەت بێ ئەنجەل ئەمرم ناوی خۆم ئیبقا ئەکەم"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "خەوێک", "poem_description": "", "poem_text": "خەوێ بوو دیم و زوو ڕابورد کە بوو بە یاری من لەیلم\nلە خەو هەڵسام و یەک دەفعە بە جارێ مات و دڵ کەیلم\n\n\nشەو و ڕۆژ وەخت و ناوەختا دەناڵێنم لە هیجرانا\nئەڵێی لافاوی نیسانە کە دێتە خوارەوە سەیلم\n\n\nلە شین و من لە گریانم هەموو کەس لێم هەراسانە\nدەجۆشێ جەرگی بریانم دەروونی هەر وەکوو وەیلم\n\n\nلە ڕێی بێ ڕەحمییا ئەی یار وەرە سەر ڕێگەیەکی تر\nنەماوە عەقڵ و هۆشی من لە حاڵەتی خۆمە بێ مەیلم\n\n\nبەرۆکی بەربدە شۆخی کە ئەحمەد بۆنی تۆی ناوێ\nخەوێ بوو دیم و ڕابرد کە بوو بەیاری من لەیلم"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "لەسەر گڵکۆی ش-خ", "poem_description": "", "poem_text": "لە ئەوجی خۆشەویستی و شادی و ژێر سایەی مناڵانم\nلە باخی پڕ گوڵی جوانی و لە ماڵی پڕ لە سامانم\n\n\nلەسەر لوتکەی ژیانمدا لە ناوەختا ئەجەل وەک با\nلەپڕ هات و بەبێ وەعدە قەڵای ئاواتی ڕوخانم\n\n***\n\nهێندە خۆشەویست بووی لەم دنیایەیا\nدڵ ئارامگات بوو وێنەت بێ هەمتا\n\n\nشایستەی کام گوڵ بۆنخۆش و جوانە؟ \nپەخشانی بێ بەسەر گڵکۆی تازەتا\n\n***\n\nژیانم بردە سەر خوایە بە شادی بێ و ئەگەر غەمگین\nبەڵام هەر ڕوو لە قاپیت بووم بە ئیمانێکی پۆڵایین\n\n\nئەوا ڕووم کردە دیوانت لە دوا قۆناغی دنیادا\nهیوام هەر خۆتە بمبەخشە بە لوتفی خۆت ئەڵێم ئامین"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "نازەنین", "poem_description": "", "poem_text": "نازەنین! ئەی نەوڕەسیدە! دولبەرا! شەیدایی تۆم\nزەرد و بێ ڕەنگ و زەعیفی ئەو قەد و سیمایی تۆم\n\n\nچاوی گەش ئەبرۆیی ڕەش ئەو گەردنەت چەشنی بلوور\nقوڕبەسەر دائیم عەوداڵی خاڵەکەی لاچاوی تۆم\n\n\nدەربەدەر ڕیسوا و پەرێشان بوومە سەرگەردانی تۆ\nبێ کفن، بێ قەبر و ئەلحەد بێ ئەجەل نێژراوی تۆم\n\n\nئەی عەجەب شۆخی چە شۆخی لێو لەسەر لێو لا مەبە\nخوێن سەرڕێژە لابدە لێم پێم مەڵێ مینایی تۆم\n\n\nتۆ چە باکت بێ ئەی کە دائیم ڕمی برژانگت ببێ\nزوڵفی شەڕانیت ئەڵێ پێم تۆ شنەی خوێناوی تۆم\n\n\nبای شەماڵ ڕوحم فیدات بێ ڕووت بدە بەر ڕوومەتی\nبەڵکوو ڕووم بێ پێی بڵێم من عاشق و شەیدایی تۆم\n\n\nبای شەماڵ وەک شاهی مەردان شەرحی یارم بۆ بکە\nتاکوو ئەمرم هەر غوڵامی سروەکەی بێناوی تۆم\n\n\nجوملە ئەعساب و دەمارم وا خەریکە وشک ئەبێ\nبەم پەرێشان حاڵەوە کاڵە دڕ پێناوی تۆم\n\n\nگەر قبووڵم کەی بە خادیم عەبدی بەر دەرگاکەتم\nگەرچی دائیم دەس بە سینە و تاعەتی فەرمانی تۆم\n\n\nتالعی مەجنوونە ئەحمەد دڵ وەکوو ئاتەشکەدە\nئەی سەنەم ئەی لات و عوزات من پرستی ناوی تۆم"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "تێهەڵکێش لەسەر غەزەڵێکی حافزی شیرازی", "poem_description": "", "poem_text": "پەشیمان نیم لە گفتی خۆم لەگەڵ ئەم هەموو ئازارەم\nمرا عهدیست با جانان که تا جان در بدن دارم\n\n\nبە خەنجەر پارچە پارچەم کەن هەتا ماوم لە دنیادا\nهواداران کویش را چو جان خویشتن دارم\n\n\nچە باکمە دیدەکەم کوێر بێ یا دڵ بێتە خوێناو من: \nفروغ چشم و نور دل از آن ماه ختن دارم\n\n\nکە من شەیدای ئەو لێوەم دەبا هەر پێم بڵێن شێتە\nچه فکر از خبث بدگویان میان انجمن دارم\n\n\nلەسەر ڕووی زەمین تاکوو ئەگاتە میهر و ماه وەڵڵا\nندارد هیچ کس یاری چنین یاری که من دارم\n\n\nلە سایەی سایەی ئەو سەروەی لە باخی سینەما سەوزە\nفراغ از سرو بستانی و شمشاد چمن دارم\n\n\nکە من ئەو شۆخە یارم بێ لە سەد دوژمن حەزەر ناکەم\nچو اسم اعظمم باشد چه باک از اهرمن دارم\n\n\nفەلەک دەستم بە داوێنت سەعاتێ بمدەرێ مۆڵەت\nکه من با لعل خاموشش نهانی صد سخن دارم\n\n\nئەگەر ئوردووی خەم و هیجران هجوومیش کەن لە لام هیچە\nبحمد الله و المنه بتی لشکرشکن دارم\n\n\nدەبا بادی سەبا لادا لەسەر ڕوو و زوڵف و کاکۆڵی\nنه میل لاله و نسرین نه میل یاسمن دارم\n\n\nدەسا بۆم تێکە ئەی ساقی لە پاش سەد تۆبە فنجانی\nکه من در ترک پیمانه دلی پیمان شکن دارم\n\n\nلەسەر شانم وەلەو بارە هەزار جوڕم و گوناه ئەحمەد\nچه غم دارم که در عالم قوام الدین حسن دارم"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "سکاڵایەک", "poem_description": "", "poem_text": "چە تەدبیر ئەی موسوڵمانان سەراپا غەرقی خوێناوم\nئەڵێی تەرزەی بەهارانە ئەڕێژی ئەشکی سوور چاوم\n\n\nبە دوو شت جوانەمەرگم یەک نەبوونی کەس بە کەس بینم\nدووەم کوژراوی شۆخێکم کە دڵ پڕ دەرد و زووخاوم\n\n\nوەسییەت بێ ئەوا ئەمرم مەکەن هیچ شین و زاری بۆم\nبەڵام زۆر بێکەسم یاران تووبی خوا ون مەکەن ناوم\n\n\nمەدەن هیچ ئەزیەت و جەورێ جلی خۆم کفنمە بەسمە\nدەخیل مەمشۆن لەشم زامە بە خوێنی دڵ کە شۆراوم\n\n\nلە جێی سێڕۆژە و خێرم بڵێن بەو قاتیلەم بەڵکوو\nبە لای تابووتما بڕوا بڵێ یەک بەستە بۆ باوم\n\n\nببەستن موویەکی زوڵفی بە ئەنگوستی شەهادەتمان\nلە مەحشەردا تا بزانن بە ناحەق من کە کوژراوم... \n\n\nلە باتی خەتم و شەوجومعە بڕێژن خاکی بەر ڕێکەی\nبە دەوری قەبرما تاکو بزانم من کە هەر ماوم\n\n\nخودایە سا عەفوم کەی تۆش بە حەقی خۆشەویستی خۆت\nشەهیدێکم شەهیدی عەشق وەکوو پەروانە سووتاوم\n\n\nلە تەئریخی هەزار و سێسەد و چلی هیجری\nهەتا ئەمڕۆژە وا ئەمرم شەریکی قەهر و زوخاوم\n\n\nبە گریە و ناڵە و شین بە هاوار و بە قوڕپێوان\nئەوا ڕووم کردە دیوانت موحەممەد ئەحمەدە ناوم"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "کە واوەیلا بە دووری لەیلا لە دوجەیلا نەکەم چ بکەم", "poem_description": "پێنج خشتەکی لەسەر غەزەڵێکی مەحوی", "poem_text": "کە واوەیلا بە دووری لەیلا لە دوجەیلا نەکەم چ بکەم\nبە ئەشکی دیدە لێشاوی خەمم بەربا نەکەم چ بکەم\nلە مەیخانەی ژیانا مەی بەسەر مەیدا نەکەم چ بکەم\n«بە نووری بادە کەشفی زوڵمەتی تەقوا نەکەم چ بکەم\nبە شەمعێکی وەها چارەی شەوێکی وا نەکەم چ بکەم»\n\n\nلە تیشکی ڕوومەتی جوانی ئەڵێی ڕووناکیی لالایە\nلە تاسەی بۆنی سەرسینەی ئەڵێی میسکی بوخارایە\nلە بەرزی و شۆخی و شەنگی قەد و ئەو بەژن و باڵایە\n«لە خەزنەی دڵی مەدا هەرچی هەیە هەر داخی سەودایە\nدەسا ئەم نەقدە دەردی عەشقی پێ سەودا نەکەم چ بکەم»\n\n\nبراگەل خۆ موسوڵمانم گەلێ جارم نەکرد هاوار\nلە باخی جوانیا تازەگوڵێکە بۆ منی دڵزار\nلە دەستی دوور مەکەن توخوا، نەکەن زینهار هەزار زینهار\n«لەگەڵ دەستی مەلا ڕێ ناکەوێ زنناری زوڵفی یار\nوەکوو شێخ ئیختیاری مەزهەبی تەرسا نەکەم چ بکەم»\n\n\nڕەقیبم هەر وەکوو جادوو تەنی سیحری لەسەر ڕێما\nبەڵام بێسوود بوو هەر چەندە هەمووم شێلا لەژێر پێما\nلە خۆی پاڕامەوە ئینجا لەوانەی دەوری هەر کێ ما\n«لە ڕێی ئەو شۆخەدا خۆم کردە خاک و پێی نەنا پێما\nدەسا خاکی هەموو عالەم بەسەر خۆما نەکەم چ بکەم»\n\n\nمنی ئاوارە لەم شارە ژیانم ئێشە یا نۆشە\nسەراسیمەم چە قەوماوە ئەبینم گشتی ڕەشپۆشە\nئەوی ئەیبینی بێدەنگە ئەڵێی مەستوورە بێهۆشە\n«دەمێکە شاری پڕ شۆری مەحەببەت مات و خامۆشە\nبە قانونی تەجەننون شۆڕشێ بەرپا نەکەم چ بکەم»\n\n\nئەڵێی منداڵی ساوایە دڵم: هاواری دولبەریە\nکزە دووربینەکەی چاوم لەباتی ئەم سەر، ئەو سەریە\nئەوەندە فرمێسکی ڕشت دیدەم تەڕای ئاخر و ئۆخریە\n«لە چاوا نم نەما بۆ گریە نۆبەیی سوجدە بەردەریە\nسیا ساڵم نەبارە، نوێژی ئیستیسقا نەکەم چ بکەم»\n\n\nجەماڵت زوڵمەتە بۆ من دەڵێ بۆ خەلقی وەک شەمعە\nژیانی پڕ لە ئالامم گەهێ ترسە و گەهێ دەمعە\nئەوی من خۆم بە خۆمم کرد لەڕێی تۆدا هەزار نەوعە\n«لەسەر تۆم دوژمنە دنیا قەزییەم مانِعُ الجَمعە\nکە تەرکی تۆ نەکەم تەرکی هەموو عالەم نەکەم چی بکەم»\n\n\nبەسە ئەی نەفسی ئەممارە بەسە بەس شێت و بەدخوو بە\nئەوی دووڕوو ڕیاکارە ئەوە ئەمڕۆیە مەحبووبە\nبە هیچ ناچێ لەناو عاما لە عیلما وەک ئەرەستوو بە\n«بەجێ ماوم لە یاران نابەجێ ماوم ئەجەل زوو بە\nبە مردن لەم قسووری ژینە ئیستیعفا نەکەم چی بکەم»\n\n\nئەگەر چی چوو بە با عومرم لە ڕێزەی عاشقا مەحوی\nبەڵام داوێنی بەر نادەم هەتا دارُالبَقا مەحوی\n«ئەوا لەیلا بە ڕۆژی حەشر ئەدا وادەی لیقا مەحوی\nهەتا قامی قیامەت ئاه و واوەیلا نەکەم چی بکەم»\n\n\nبە نووری بادە کەشفی زوڵمەتی تەقوا نەکەم، چ بکەم! \nبە شەمعێکی وەها چاری شەوێکی وا نەکەم، چ بکەم! \n\nلە خەزنەی دڵمدا هەرچی هەیە، هەر داغی سەودایە\nدەسا ئەم نەقدە دەردی عیشقی پێ سەودا نەکەم، چ بکەم! \n\nلەگەڵ دەستی مەلا ڕێ ناکەوێ زونناری زوڵفی یار\nوەکوو «شێخ» ئیختیاری مەزهەبی تەرسا نەکەم، چ بکەم! \n\nلە ڕێی ئەو شۆخە دا خۆم کردە خاک و پێی نەنا پێما\nدەسا خاکی هەموو عالەم بە سەر خۆما نەکەم، چ بکەم! \n\nدەمێکە شاری پڕشۆری مەحەببەت مات و خامۆشە\nبە قانوونی تەجەننون شۆڕشێ ئینشا نەکەم، چ بکەم! \n\nلە چاوانم نەما بۆ گریە، نۆبەی سەجدە بەر دەریە\nسیاساڵم نەبارە، نوێژی ئیستیسقا نەکەم، چ بکەم! \n\nلە سەر تۆم دوشمنە دنیا، قەزییەم مانع الجمعە\nکە تەرکی تۆ نەکەم، تەرکی هەموو دنیا نەکەم، چ بکەم! \n\nبەجێ ماوم لە یاران، نابەجێ ماوم. ئەجەل، زوو بە! \nبە مردن لەم قسووری ژینە ئیستیعفا نەکەم، چ بکەم! \n\nئەوا لەیلا بە ڕۆژی حەشر ئەدا وادەی لیقا مەحوی! \nهەتا قامی قیامەت، ئاه و واوەیلا نەکەم، چ بکەم! \n\n«مەحوی»"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "نامەیەک", "poem_description": "", "poem_text": "گەر چی بە دەمی تیغی برۆت قیمە کراوم\nهەر باقیە دوو دو گڕی دڵ جەرگ و هەناوم\n\n\nسۆزانە هەمیشە لە جگەر ناری فیراقت\nجەریانە سروشکم پە مەسەل دیجلە لە چاوم\n\n\nدەست بەستە و دڵ خەستە و زامار و ئەسیرم\nتوخوا بگە فریام وەرە زوو بەستەیی داوم\n\n\nگریانە، خرۆشانە عەزا و شینە لە دەورم\nڕەحمێ بکە بە قوربان کە لە دەست چووم و نەماوم\n\n\nئەی شۆخی دڵ ئازارم و ئەی ڕاحەتی گیانم\nمەرهەم بکە ناسۆری دڵ و زامی کوڵاوم\n\n\nڕابورد لە فیراق و خەمی تۆ عومری جەوانیم\nهەر دامەنی وەسڵت نەگەییە دەستی شکاوم\n\n\nدێوانە و حەیران و سەراسیمە و دەروێش\nبەم ناوەوە ڕۆژی ئەزەلی ناوییە ناوم"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "پێنج خشتەکی لەسەر غەزەڵێکی «کوردی»", "poem_description": "١٩٧٨", "poem_text": "گەوهەری تاقانەی، یا زاوەنی تەخت و عەلەم\nیا نموونەی جوانی جوانیت، یا بتی یاخو سەنەم\nیاخو مانگی چواردەمینی، بۆ سەماواتی حەرەم\n«حۆری ڕەوزەی جەنانی، یا گوڵی باگی ئیرەم\nام نجوم العرش ام شمس علی فوق العلم»\n\n\nپێم وتی: نەمخەیتە داوی تاوی ئەگریجە و برۆت\nخستمت تا بوومە کۆیلە و پاسەوانی دەرگە بۆت\nگوێت نەدامێ بێوەفا، نەک هەر تەرەت کردم لە خۆت\n«ئاخری کوشتت بە هیجران ئاسکەکەی دەرماڵی خۆت\nکم ندیت بالنداء لا تقتلی صید الحرم»\n\n\nئای کە لێت پاڕامەوە، ئەی گیانی شیرینم نەکەی\nمن کە پەروانەی سەری تۆم بێ پەروا باڵم نەکەی\nبێ پەڕ و باڵت کە کردم حەق نەبوو وام لێ بکەی\n«کوشتمت ئەمما لەپاشا پەشیمانی دەبەی\nیا حبیبی بعد قتلی لا حصول فی الندم»\n\n\nئەو کەسانەی سەرزەنشتی من بکەن زۆر ناکەسن\nچونکە پێکراوی ئەوین و دڵ برینارم ئەمن\nبا بکوژرێم من لە ڕێتا ملکەچ و شادم کە: من\n«کوشتن و عەفوت لە لای من هەر دویان هەر وەک یەکن\nلو تمنی ترحمی لو تدفنی عین الکرم»\n\n\nکوشتمت ئەش لێی ڕەقیب و دوژمنم شاد کرد بەجێی\nخۆ ئەڵێ پێش کوشتنیش کۆسپی ترم خستۆتە ڕێی\nگیانی وێڵم پێم ئەڵێت گەر بێت و بەو یارەت بڵێی\n«گەر وەکو عیسا لەپاش مردن بە سەرما ڕابورێی\nتجمع العظم الرحیم تحینی بعد العدم»\n\n\nمن وتم: تۆ گیرۆدەی ئەو چاوە جوانانەم بکەی\nیا خو سینەی کون کونی ئەو تیری موژگانم بکەی\nنەء.. بەڵام ئەتوانی چارەی ئەم هەموو ژانەم بکەی\n«وەک تەبیب گەر بێ و عیلاجی ئەم برینانەم بکەی\nاعطیک الروح لان تقتله عن حق القدم»\n\n\nوا لە کونجی ئەزلەتا کەوتووم و دەس بەستەی وەفام\nدوور لە خۆشی و خۆشەویستی دڵشکاو و نابەکام\nلێت ئەبوورم گیانەکەم ناڵێم وەرە بۆلام بەڵام\n«سەد کەمەحزوون و نەخۆشم نامەکەت گەر بێتە لام\nیتدفع حزنی ولا یبقی من القلب الم»\n\n\nگەه نەخۆش و گەه مەلوول و گەه برینارم خوا\nخۆم ئەڵێم: هەر مردنە لەم ژینە تاڵەم کارەها\nوا لەگەڵ تۆدا ئەڵێم کوردی وتوومە جارەها\n«شەرحی دەردی هیجری کوردی قەت نەهاتە ئینتیها\nتمت القرطاس، زف الحبر، وانشق القلم»"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "گلەیی", "poem_description": "", "poem_text": "هاتە سوێ دیسان برینم فیکری جارانت ئەکەم\nهەر وەکوو مەجنوون بەدائیم زیکری لەیلانت ئەکەم\n\n\nجێگەی تیرێ کە لێت دام بوو بە ناسۆری برین\nچاوەیەکی خوێنە ئێستاش عەرزی شوکرانت ئەکەم\n\n\nهەر دوو چاوم کوێر بوو هێند گریام لە هیجرت بێ ڕەحم\nهەر نەهاتی وەختە بمرم جان فیدای جانت ئەکەم\n\n\nئاخ لە کوێی؟ توخوا ئەوا هەر دوو گلێنەم دەرپەڕی! \nهەر دەڵێم ئەمڕۆ و سبەینێ خۆم بەقوربانت ئەکەم\n\n\nڕەنگە بێڕەحم و وەفا بی، زانەری حاڵم نەبی! \nوا لە خوێنا من ئەگەوزێم نەقڵی قورئانت ئەکەم\n\n\nبۆ دەوای زەخم و برینم تۆزی خاکت مەڵهەمە\nبێت و ڕابووری بە لاما عەبدی دامانت ئەکەم\n\n\nزەحمەتە تا ڕۆژی مەحشەر ناوی تۆ ون کەم لە دڵ\nقەترە فرمێسکی بەجۆگەم خەڵتی سیروانت ئەکەم\n\n\nمەشریق و مەغریب ئەگەر پڕ کەن لە خونچە و دەستەگوڵ\nهەر وەکوو بولبول لە یەک گوڵ شین و قەترانت ئەکەم\n\n\nیەعنی کەعبەم بێتە بەردەست بەینی تۆ سەد ساڵ ببێ\nبۆ تەوافی کەعبەکەت قەتعی بیابانت ئەکەم\n\n\nبێت و بمری خوانەخواستە مەرگی من پیشت کەوێ\nگەر هەزار ساڵ مابێ عومرم خۆم بە میوانت ئەکەم\n\n\nڕۆژی ڕاوەستان لە دەشتی مەحشەرا لێت موددەعیم\nزوڵمی تۆ خوا حاکمێتی تووشی ناڵانت ئەکەم\n\n\nمن ئەمە ڕەفت و گفتمە ڕەئی ڕەوان و ڕاستمە\nباوەڕیش ناکەی حەواڵەی کافرستانت ئەکەم\n\n\nبۆ ڕەزای خوا و پێغەمبەر زەڕەیەک لوتفت ببێ\nتا نەبم دەعواچی قیامت ڕوو بە یەزدانت ئەکەم... \n\n\nتۆ غەریبی یەک تەبیبی ئەحمەدا وا دەربەدەر\nوا لە ئینسانی کە دەرچووی نەقلی حەیوانت ئەکەم"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "مناڵ بووم بیرمە مێژووی کوردستان", "poem_description": "شۆڕشی ساڵی ١٩٥٨", "poem_text": "مناڵ بووم بیرمە مێژووی کوردستان\nوەک سەرگوزشتە وەکوو داستان\n\n\nلە بیرمە چلۆن بوو بە وێرانە\nبە گوللە و تۆپ و بۆمبای بێگانە\n\n\nلە بیرمە چەن لاو، چەن قارەمانان\nکران بە دارا و خرانە زیندان\n\n\nبە چەند هەزاران کۆرپەی نازاران\nلە ژن و پیاو... لە پیر و لە جوان\n\n\nئەمانە هەمووی زۆری تر تێکڕا\nبوونە خۆراکیی برسێتی بۆمبا\n\n\nبە هۆی جەنگەوە کردەی زەمانە\nکەوتە ژێر دەستی پیسی بێگانە\n\n***\n\nئەمڕۆ پاش دەنگی «الله اکبر»\nگوێم لە دەنگێ بوو وەکو شێری نەڕ\n\n\nئەینەڕان پڕ دەم پڕ هەموو دنیا\nپڕ بە ئاسمان و پڕ هەموو دنیا\n\n\nدەنگێک پڕ نەعرە و بانگی ئازادی\nئەزرنگایەوە وادی بە وادی\n\n\nئەیوت: ئەی گەدا دیل و سەرگەردان\nڕاپەڕن لە خەو خەوی چەن ساڵان\n\n\nوەرنە ژێر سایەی داری ئازادی\nپاش ساڵەهای ژین بە نامرادی"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "شەماڵ", "poem_description": "", "poem_text": "مەست بووم بە نەشئەی شیرین خەیاڵێ\nناگاه دای لە ڕووم کزەی شەماڵێ\n\n\nبەڵام شەماڵ چی وەک ئاگر بەتین\nهێنایەوە سوێ زامانی دێرین\n\n\nوتم: بە شەماڵ، شەماڵی ئازیز\nجوانی بەهار و ماتەمی پایز\n\n\nخۆ تۆ فێنکیی دڵزامارانی\nیەکە هاوڕازی بەری بەیانی\n\n\nئێستاکە بۆچ وا پڕ تینوتاوی؟ \nوەک کڵپەی ئاگر بڕ لە هاڵاوی\n\n\nوتی: دوێنێ شەو لەبەر بەیانا\nلە وەختی ڕازی قومری و گوڵانا\n\n\nئەشنامەوە شێنەیی و سەربەست\nلە شاخ و داخ و جێگای بەرز و پەست\n\n\nڕۆییم بەسەر چەن باخ و گوڵزارا\nبەسەر چەن میرگ و چەن مێرغوزارا\n\n\nگاهێ گوڵانم ئەگەشانەوە\nتاوێ چڵانم ئەلەرانەوە\n\n\nتێپەڕیم بەسەر کۆشک و تەلارا\nبەسەر هێلانەی کپی دڵدارا\n\n\nکاکۆڵ و پەرچەم ئەشەکانەوە\nماندووی ڕێبوارم ئەحەسانەوە\n\n\nبەشنەشن و سروەی ئەسپایی\nگوڵ و گیام خستە هەڵپەڕکێ و شایی\n\n\nکاتێ سەیرم کرد لە بنەماڵێ\nوا نەوجەوانێ گەردن پڕ خاڵێ\n\n\nسەرتاپا ڕەشپۆش بە دەنگی نووساو\nوا بەکوڵ ئەگری دڵ ئەکا بە ئاو\n\n\nپرسیم ئەی جەوان چییە ئەم حاڵە\nبەم تەنهایییە لەم بنەماڵە؟؟\n\n\nبە یەک هەناسەی شەڕارە بزوێن\nبە دوو دڵۆپی فرمێسک وەک خوێن\n\n\nسەری هەڵبڕی و زۆر بەکەسایی\nپرسی بەڕاستتە تۆ من ناناسی؟ \n\n\nوتی: وەتەنم بێ پشتیوانم\nبێ جگەرسۆز و ڕۆڵە و باوانم\n\n\nوا بێ ناز کەوتووم ئەگریم بۆ شادی\nتا لەبەر ئەکرێم بەرگی ئازادی\n\n\nئەوەم دی شنەی خۆم نا بەلاوە\nشێوەی ئەوم گرت بەسەر دنیاوە"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "بۆ دوو گوڵ", "poem_description": "", "poem_text": "وێڵ و سەرگەردانی دولبەر شێت و شەیدایی سەمەن\nماڵ و سەر قوربانی دولبەر گیان بە فیدایی سەمەن\n\n\nگەر نەکەن باوەڕ بە دولبەر سوێند بەوی تریان ئەخۆم\nسا بە حەقی ئایینەیی سەر کوڵم و گۆنایی سەمەن\n\n\nڕەش بووە جەرگم بە وێنەی خاڵەی دولبەر تەواو\nپێچ ئەخۆم وەک حەڵقەیی کاکۆڵی تاتایی سەمەن\n\n\nکوشتمی دولبەر بە داخ و بۆ ئەوەی بژیێمەوە\nیەک نەزەر بەسمە لە لوتفی وەک مەسیحایی سەمەن\n\n\nپەرچەمی دولبەر ڕەشە بۆیە جیهان نیوەی شەوە\nڕۆژە وەختێکیش کە دەرکەوت ڕوویی زیبایی سەمەن\n\n\nبا لە تاو دولبەر زەلیل بێ دیدەکەم هەڵ دێتەوە\nگەر وەکوو تەرسا پەنا بەرمە کڵیسایی سەمەن\n\n\nجەژنە وا دولبەر سبەینێ ئەمکەنە قوربانی تۆ\nگەر خودا نەمخاتە بەر نووری تەجەللایی سەمەن\n\n\nبولبولی دڵ چۆن تەوانای شیوەنی دوو گوڵ ئەکا\nگاه گاهێ شینی دوڵبەر گاه وا وەیلایی سەمەن\n\n\nوا بە سەوداوە ئەناڵم چەرخی گەردوون ڕەحمەتێ\nیا ویسال و ماچی دولبەر یا شەکیبایی سەمەن"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "بۆ باوکی شەهیدم", "poem_description": "", "poem_text": "چی لە دنیا کەم بەبێ تۆ یا ژیانم بابە گیان\nهێزی ئەژنۆ و حوکمی چاو، ئارامی گیانم بابە گیان\n\n\nمن کە سەوزی باخی تۆ بووم وشکی کرد سەرچاوەکەم\nباخی گەش بوونی دەنگی خونچەخانم بابە گیان\n\n\nبۆ ژیانی من کە تۆ بووی شاهم و گەر تۆ نەبی\nتوررە و تاج و نجومی سنگ و شانم بابە گیان\n\n\nزەهرە بووی، کەیوان و قوتب، هەم زوحەل و هەم موشتەری\nلەعل و پیرۆزە و دوڕ و یاقووتی کانم بابە گیان\n\n\nواسیتەی ئازادی و حوررییەت و سەربەستی من\nهەر ئەتۆ بووی مایەیی گشت عیزز و شانم بابە گیان\n\n\nتاکو تۆ بووی هەر بەهار بوو ئێستەکە وەک پایزە\nڕۆیشت و ئەوراقی عومری گشت وەراندم بابە گیان\n\n\nتۆ گوڵێ من بولبولێ بووم خاوەنی نەغمەی حەزین\nگوڵ بەسەر چوو، من لە دەست چووم دەرچوو گیانم بابە گیان\n\n\nبومەتە یەعقوب لە حەسرەت یوسفی ناو جاهەوە\nدائیما هەر جارییە ئەشکی ڕەوانم بابە گیان\n\n\nتۆ کە جامێ زبرجد پڕ بە ئاوی خزرەوە\nچەرخی دنیا هاتە دەوران و پێی ڕژانم بابە گیان\n\n\nبۆ شەهەنشاهی ژیانم تاجی خوسرەو بووی کە تۆ\nخلعی کردم مردنت ئەژنۆی شکانم بابە گیان\n\n\nتۆ بڵێی وا تۆ شەهیدی من شەهیدی تۆ نەبم\nخوێنی فرمێسکی چاو جەرگی ڕزانم باب گیان\n\n\nخۆشە پێم ئەو گۆڕەی تۆی تێدای گیانی خۆمی کەم تێدا\nبۆ نەمانی تۆ لە غوربەت پڕ فغانم بابە گیان\n\n\nتاکو قیامەت جێگەزامی تۆ ئەبێ بکولێتەوە\nڕەنگە مردن بیبڕێ ئالام و ژانم بابە گیان\n\n\nئەحمەدە ئەم ناڵە ناڵەی، گشتی هەر بۆ ئەحمەدە\nلێم کشا ئەم ئەستێرەیی ڕووی ئاسمانم بابە گیان"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "پێناسین", "poem_description": "", "poem_text": "هەتا ڕۆژی دەخولی من بە سەیوان\nغەمە خۆراکم و جێگامە بیابان\n\n\nئەگەر بێت و بسووتێم ببمە خاشاک\nبە زۆری تێ مەگەن ئەی ئینس و ئەی جان\n\n\nلە حەسرەت قەد و باڵای دولبەرێکە\nشەو و ڕۆژ ئیشمە هاوار و گریان\n\n\nچە دولبەرێ عەقڵ و هۆشی بڕیوم\nنەماوە فیکری ڕێگەی دین و ئیمان\n\n\nلە حەسرەت گێسووی عەنبەرفشانی\nدڵ و جەرگم وەکوو زولفەینی تاتان\n\n\nید بیضایە یا نووری تەجەللی\nوە یا سەتحێکی نوورە چینی پێشان\n\n\nلەسەر سەفحەی ڕوخی ئەبرۆی کچی وەک\nهیلالی مانگی نوێ بەڕاست و چەپدان\n\n\nدوو ئەبرۆی وەک کەمان هێنایە عورش\nلە سینەی ڕێشمی دا تیری موژگان\n\n\nدوو چاوی مەستی بادامی هەڵێنا\nنیگاهی کوشتمی بە گۆشەی چاوان\n\n\nئەگەر بێ و دەرکەوێ ڕوخساری یارم\nخەجاڵەت ئەیگرێتن ماهی تابان\n\n\nئەگەر بێت و دەمی بێنێتە گوفتار\nڕەواجی خونچە نامێنێ لە باغان\n\n\nبڵێم دانی وەکوو زمروتە یا خود\nوەکوو شەونم لە باوەش غونچە پەنهان\n\n\nتەبەسسوم گەر بگا بەو لێوە ئاڵەی\nلەلام بێ قیمەتە یاقووت و مەرجان\n\n\nئەوەندەم لێت ئەوێ ئەی ڕەبی عالەم\nکە تێرئاو بم لەسەر چاهی زنەخدان\n\n\nدوو قوبەی نوورە یا ڕەب یا دوو لیمۆ\nلەسەر سینەی بلوورینی دوو مەمکان\n\n\nکەمەر وەک مووشەکم وە تەختی تاقم\nئەسیری نافەتە چاوی غەزاڵان\n\n\nلەژێر دامانیا دوڕێکە ناسفت\nلە دیدە غائیبە وەک گەنجی پەنهان\n\n\nوەکوو کێوێکی زیو نەرمی سویبێ\nبە بەژن و قامەتی سەروی خەرامان\n\n\nئەسیری عیشوە و نازت کەسێکە\nوەکوو مەجنوون کە ڕووی کردۆتە دەشتان\n\n\nشەو و ڕۆژ ویردمە ناوت وەکوو زیکر\nفیدای ناوت دولبەری بەرخی کوێستان"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "جوانی", "poem_description": "", "poem_text": "نێرگس، گوڵەباخ، گوڵاڵەی بەهار\nبەیبوون وەنەوشە چنوور و چنار\n\n\nلە چیا و دەشت و میرگ و مێرغوزار\nتا چاو بڕئەکا هەزاران هەزار\n\n\nلەمانەش جوانتر ڕووبار و کانی\nجوانییان لە تۆوە وەرگرت ئەی جوانی"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "نەونەمامێک بووم شۆخ و نەوجەوان", "poem_description": "لەسەر گۆڕی کچێکی نەوجەوان نەخشکراوە", "poem_text": "نەونەمامێک بووم شۆخ و نەوجەوان\nهێشا نەمدیبوو خۆشی لە ژیابن\n\n\nسووتاوم لە ناکاو بە ئاگری مەرگ\nوابووم بە کڵۆ وام لە گۆڕستان\n\n***\n\nهەرگیز خۆش نەکەن دڵ بەم دنیایە\nئەوی شازادە و ئەوی گەدایە\n\n\nدواڕۆژت دووگەز عەردە بۆ گۆڕت\nبە تەنها بێ ناز، بێ بابە و دایە"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "تابلۆ", "poem_description": "١٩٧٧", "poem_text": "وەرە گیانەکەم وەک جونێ دڵدار\nبچینە ژێر سای دارێکی بەهار\n\n\nئەو دارەش چی بێ؟ با ئەرخەوان بێ\nکە وەک ڕوخسارت گەشاوە و جوان بێ\n\n\nچەپکێ نێرگسی تازە پێچراوە\nبە تاڵێ دوو تاڵ لەو زوڵفە خاوە\n\n\nئینجا وەک بولبول تۆ بێرە ئاواز\nمنیش گوێ ئەگرم کەساس و بێ ناز\n\n\nتۆ پێبکەنە بۆ پیری بەسۆ\nمنیش تێر ئەگریم بۆ جەوانیی تۆ\n\n\nبە بێنە تابلۆی پیری و جەوانی\nشێوەی کڵۆڵی هی کامەرانی\n\n\nچونکە دواڕۆژی چەرخی زەمانە\nچە من چە بۆ تۆ شینە و گریانە"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "پیری", "poem_description": "", "poem_text": "پشتی کۆماوەی وەک کەوان نووشتاو\nتروسکەی چاوی دواتەمەن جێماو\n\n\nهەر دوو گوێی کپ بووی شێی پیری لێداو\nئەشکی کۆن و نوێ لە سنگا تاساو\n\n\nئەمانە هەمووی چی کەش ئەزانی؟ \nئەپرسن لە کوێیت ئەی نەوجەوانی؟"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "سۆزی پیری", "poem_description": "", "poem_text": "چەن جوانی بەڕوو جوانتری بەخوو\nهەر تۆی لەلای من، لەنجەی لێهاتوو\n\n\nبەڵام بە من چی پیری دەس لەرزین\nڕێ نادا جارێک بگاتە داوێن\n\n\nئینجا بۆ ئەوەی تاسەم بشکێ لێت\nتاکوو بزانی من چیم و تۆ کێیت\n\n\nئەتڕازێنمەوە وەک بووکی تازە\nڕازاندنەوەیەک بەبێ ئەندازە\n\n\nلە تیشکی خۆری زێڕینی بەیان\nبۆت دەکەم بەرگێک سەرتا بە دامان\n\n\nکە تیایا دیار بێ جوانیی لەش و لار\nچۆن دایڕشتووە دەستی کردگار\n\n\nلە هەمە چەشنێ گوڵی ڕەنگاوڕەنگ\nبۆت دەکەم تاجێک تاجێکی قەشەنگ\n\n\nبۆت دەکەم باڵێک لە هەوری بەهار\nوەک باڵی پەری سپی و ڕەونەقدار\n\n\nبۆت دەهۆنمەوە بە فرمێسکی سوور\nگەردانەیەک بۆ گەردەنی بلوور\n\n\nڕووپۆش لە جوانی پەلکەزێڕینە\nکە زەرد و سوور و زەرد و نەخشینە\n\n\nلەژێر پەچەدا ئەو ڕووە جوانە\nوەک مانگی چواردە بدا خەرمانە\n\n\nئینجا ئەتخەمە ناو چوارچێوەی دڵ\nئەو دڵەی پڕە لە عەشقی بەکوڵ\n\n\nبۆ ئەوەی وەک بت، خۆم بتپەرەستم\nهەتا هەتایە بە گیان و هەستم\n\n\nبۆت دەڵێم شیعری پڕ ئاوازی خۆش\nکە هەموو هەستت بهێنێتە جۆش\n\n\nبۆت دەڵێم نەغمەی پڕ سۆزی ئەوین\nکە وا هەڵقوڵێ لە دڵەی غەمگین\n\n\nپێشکەشت دەکەم شیرینتر لە گیان\nئەوەندەش ماومە تەمەن لە ژیان\n\n\nبەڵکوو بێتە جۆش دڵت ڕووم تێکەی\nبخەیتە گیانم موچڕکی ئۆخەی\n\n\nخۆبێی و بمدەیتێ ماچێ لە گەردن\nئەیکەم بە تێشوو بۆ ڕێگەی مردن"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "ڕەنجی بێ بەر", "poem_description": "", "poem_text": "ڕۆژی بەهارێ دەمی خۆرهەڵات\nخەیاڵ بردمی وڵاتەووڵات\n\n\nلەبن کێوێکا لە پەنا بەردێ\nکێوی زەمانە نەک بەردی هەردێ\n\n\nلەژێر توێژاڵی دوا بەفری زستان\nکە زێڕین ئەبێ بە خۆری بەیان\n\n\nدیم چووزەرەیەک وەک نەمامی دار\nلە زستان دەرچوو، گەییو بە بەهار\n\n\nلە کۆنە جێگەی گەڵای وەریوی\nدوو گۆپکەی تازە لەم دیو لەو دیوی\n\n\nلەولاوە لەسەر بەردێکی بەرزتر\nبێچووە بولبولێک هات بە فڕەفڕ\n\n\nنیشتەوە لەسەر ئەو چڵە دارە\nکە نەڕەنگی گوڵ نە گەڵای دیارە\n\n\nپاش نەختی خوێندن ڕۆیی بۆ دوا ڕۆژ\nهاتەوە لای چڵ وەک سۆفی بۆ نوێژ\n\n\nڕۆژ بوو بە هەفتە، هەفتە بوو بە چوار\nبێچوو بێوچان ئەیخوێند لەسەر دار\n\n\nتا دار گەڵای کرد خونچەی دا دیاری\nوای لێهات بلبل بخاتە زاری\n\n\nخونچە گەشاوە شەونم لەسەر زار\nوەک لێوی دولبەر بڕ نەشئە و ئاودار\n\n\nکەچی لە ناکاو خاڵۆی ڕێبوارێ\nنووشتاوە بەسەر گاڵۆکە خوارێ\n\n\nچاوی کەوت بە گوڵ لەناو چەن چڵا\nشیرینیی گوڵی چەسپی بە دڵا\n\n\nبێ لێکدانەوە لە چڵی پچڕان\nبە گاڵۆکەوە کەوتەوە ڕێوبان\n\n\nپاش تۆزێ سیس بوو هەڵی پچرکان\nکزەبا پەڕی لە دڕکێک ئاڵان\n\n\nگیانە من بولبول تۆش گوڵخونچە بووی\nشای نەوجەوانی و لار و لەنجە بووی\n\n\nپەروەردەم کردی لەناو لانکی دڵ\nلایلایەم کردی بە سۆزەی بەکوڵ\n\n\nبە فرمێسکی سوور بە شەو بێداری\nلەلای تۆ فێر بووم دەرسی دڵداری\n\n\nکەچی چەرخی چەپە تۆی لێ فرانم\nڕەنجەڕۆی کردم ماڵی وێرانم\n\n\nوا لەگەڵ بولبول یەک دەنگ و ئاوات\nئەو ئەگری بۆ گوڵ منیش بۆ وڵات"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "ڕێبواری بەڕێز مەڕوانە گڵکۆم", "poem_description": "", "poem_text": "ڕێبواری بەڕێز مەڕوانە گڵکۆم\nئەزانی من کێم یا پێت بڵێم خۆم\n\n\nلاو بووم نەوجەوان... تا بڵێی لاو بووم\nئارامی گیان و ڕووناکیی چاو بووم\n\n\nنەمزانی لەپڕ چەپگەردی ناپاک\nوا زوو بێ تاوان ئەمخاتە ژێر خاک"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "لە شەوا", "poem_description": "لە نووسینێکی مامۆستا «ئا ئا» وەرگیراوە", "poem_text": "کە ڕۆژ ئاوا بوو شەو هات بەسەردا\nهەموو گیانلەبەر لە شار و دەردا\n\n\nلە پاش ماندوێتیی تەقەلای ژیان\nئەحەسێتەوە بە خەوتنی گیان\n\n\nهەر شەوە گوڵان بە دەستەمۆیی\nڕۆژ ئەکاتەوە بۆ سەربەخۆیی\n\n\nبە شنەی فێنکی نەسیمی بەیان\nئەبووژێتەوە خونچە و گەڵایان\n\n\nئێمە کە چاومان بە تاریکەشەو\nهەموو ئەڕێژێ بە کلچۆکی خەو\n\n\nگەلێ دڵانی پر خورپە و خەتەر\nهەیە بە وێنەی جێ دەمی نەشتەر\n\n\nلەگەڵ لێدانا هەڵئەقوڵێ وەک ئاو\nخوێناوی گەش و حەسرەت و زووخاو\n\n\nگەلێ چاوانی پڕ فرمێسکیش هەن\nئاوی نەمامی دڵداری ئەدەن\n\n\nگەلێک مێشکی تێگەیشتوان\nنوێ ئەکەنەوە ڕابوردووی زەمان\n\n\nچەن لاو و جوانان بە ئەشکی خوێنین\nبە پرچی پەشێو بە دڵی غەمگین\n\n\nلە پەوڕوو کەوتوون لەبن پاساران\nلەژێر چەپۆکی مەرگی بێ ئەمان... \n\n\nیەک دەقیقە خەو ناچێتە چاویان\nهەر ئەتلێنەوە تا بەری بەیان... \n\n\nچەن هەزار لاو و نازەنینیش هەن\nلەژێر دووباڵی شەوا بێ محەن... \n\n\nلەگەڵ دڵداری دەس لە گەردنا\nلەناو گوڵزاری خۆشەویستنا\n\n\nخەریکن بەکوڵ بە خونچە چنین\nبە بژاری خار دەم بە پێکەنین\n\n\nلەو دەمە دەمی وا بە سینی شەو\nکە ئێمە چاومان چۆتە شیرین خەو\n\n\nبە خوێنی پاکی ئاڵی شەهیدان\nدامانی ئاسۆ ڕەنگ ئەکا بەیان\n\n\nگەلێ گیرۆدەی زنجیر و زیندان\nهەموو وەک شێر و بەچکەیی شێران\n\n\nبۆ ڕێی سەربەستی و بەرزی وڵاتیان\nئەو بەند و کۆتە خەڵاتە لایان\n\n\nبە جووتێ باڵی پڕ تین و تاوی\nلە هێزی لاویی... دروستکراوی\n\n\nلە تاری و لێڵی ئاسمانی ژینا\nبێباک و پەروا وان لە فڕینا\n\n\nجارجار لە دەنگی ناڵەی هەژاران\nلە سۆزی گریە و شینی داماوان\n\n\nلە ئێشی زامی دڵبریناران\nلە لاوانەوەی سووتاوجگەران\n\n\nدێتە لەرە و لەرز گەردوون بە یەک جار\nئەخرێتە سەر پشت قاپی کردگار\n\n\nهەر شەوە و پەردەی پیشەی ڕۆژگار\nکە گزنگ دەرکەوت شەو کەوتە فیرار\n\n\nپیشەی ئازار و بێشکەی دڵداری\nیاڵڵا سەر لەنوێ بۆ کرێکاری"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "یادی شەهیدان", "poem_description": "بۆ عیزەت و قودسی و خێروڵڵا و خۆشناو وتراوە", "poem_text": "گەردوون چیت نەکرد بە کوردی هەژار؟ \nچی مابێ نەیکەی کەچڕەو و ڕەفتار\n\n\nکام شاخ و کام دەشت کام لووتکە و سەریاڵ\nگوڵگونت نەکرد بە خوێنی کورد ئاڵ\n\n\nکام پێ ما، زنجیر داینەڕزێنێ\nکام دڵ ما، جەخار داینەوەشێنێ\n\n\nکام بەندیخانەت پڕ لاوان نەکرد... ؟ \nدیل و ڕەنجەڕۆ و پەرێشان نەکرد\n\n\nکام قارەمانی وەک شێر و چالاک\nئازادیخواهت نەخستە ژێر خاک\n\n\nکام خانەدانت هێشتەوە بێبەش\nلە شین و هاوار ڕۆرۆ و بەختی ڕەش\n\n\nکام چاو ما فرمێسک نەیکردبێ لێڵ\nکێ ما نەبووبێ دەربەدەر و وێڵ\n\n\nکام ڕۆڵە و کیژ و ژنی بێچارە\nنەتکرد بێ باوان نەتکرد ئاوارە\n\n\nئینجا بە شینی چوار ڕۆڵە جوانلاو\nعیزەت و قودسی و خێروڵڵا و خۆشناو\n\n\nخوێنی وشک بووت پێ گەشانەوە\nخەمی دوژمنت پی ڕەوانەوە\n\n\nبرا بۆ مردن نەکەن دڵتەنگ بن\nبۆ لۆمەی بەسان ڕای نام و نەنگ بن\n\n\nقەت وا مەزانن ناوتان ون بووە\nبا لەشتان بمرێ، گیانتان زیندووە\n\n\nگۆڕتان بە برژانگ هەڵکەندراوە\nکفن: بە پەلکی کیژان درواوە\n\n\nلاشەتان شۆرا بە ئەشکی جوانان\nئەشکی قەتیسماو لە پێڵووی چاوان\n\n\nلە کانگای دڵا لاوانی وەتەن\nگۆڕیچە و گۆڕی ئێوەیان هەڵکەن\n\n\nئیکلیلتان کە وا گوڵ گوڵ چنراوە\nلە فرمێسکی ئاڵ جەرگی سووتاوە\n\n\nبەڵام هەر ئەکرێ بۆ تۆڵەی حەقتان\nلە لاشەی دوژمن تاقی زەفەرتان\n\n\nقەسەم بە گیانی ئێوەی نەوجەوان\nلاشەی نێژراوتان لە گردی سەیوان\n\n\nهەرگیز کۆڵنادەین بۆ ڕۆژی شادی\nهەتا هەڵنەکەین ئاڵای ئازادی\n\n\nئەوسا بانگ ئەکەین پڕ بەم دنیایە\nپڕ بەم شاخانە و چۆڵ و چیایە\n\n\n«ئای چەن بەرزییە لەڕێی میللەتا»\n«پێ لە زنجیر و گەردن لە پەتا»"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "شینی پیرەمێرد", "poem_description": "", "poem_text": "ئەی فەلەک تاکەی لە دەس تۆ: شینی تۆ گریانی تۆ\nتا بەکەی نەبڕێتەوە هاواری تۆ، ناڵانی تۆ\n\n\nتا بەکەی چاوی یەشاوی ەومی بێکەس، ئەشکی خوێن... \nهەر بڕێژێ یەک بە دووی یەکدا، نەدەی ئامانی تۆ\n\n\nپڕ برین ئاه و ئەنین... بۆ نەسرەوێ ساتێ دڵی! \nدایکی لێقەوماوی کوردی بێسەر و سامانی تۆ\n\n\nدەی وەرە سا پێکەوە با دەستە ئەژنۆ شین بکەین\nتۆ بەیادی پیرەمێرد و من بە سوێی جوانانی تۆ\n\n\nپێکەوە بگرین بە یەک دەنگ بانگ بکەینە پیرەمێرد\nپێی بڵێین ئەی پیری جوان دڵ پێشڕەوی جوانانی تۆ\n\n\nخاڵە: مردی نامری هەرگیز لە گیانی میللەتا\nناوی تۆ نیشانی تۆ کرداری بێ پایانی تۆ\n\n\nبووبە نەخشی بەرد لە دڵدا... زەحمەتە کوێر بێتەوە\nیادگار و ڕەمزی ناوی «ژین» ی تۆ بۆ «ژیانی» تۆ\n\n\nتا ئەبەد وێردی زوبانە قەت لە بیر ناچێتەوە\nزەمزەمەی شیرین و تازەی لاوک و حەیرانی تۆ\n\n\nپەیڕەوی دواڕۆژە، حەلقە گوێیە بۆ گەورە و بچووک\nپەندی پڕ تەئسیر و مەعنا، پەندی پێشینانی تۆ\n\n\nهەر لە گردی یاری یارەت مەڵبەنی جوانی و بەهار\nباقیە و باقی ئەبێ، نەورۆزی تۆ سەیرانی تۆ\n\n\nزۆر لە مێژە چاوەڕێتە گیانی پاکی مەولەوی\nبۆت پەرۆش بوو ئاه و ناڵەی «پیرەکەی پیرانی» تۆ\n\n\nتا هەزاران ساڵی تر ئەو عەشقە پاکەی زین و مەم\nڕووپەڕەی ڕەنگین ئەکا تەئریخی کوردستانی تۆ\n\n\nخوات لەگەڵ خاڵە بنوو بێ باک لە تانەی ڕۆژگار\nپێنج و دوو ڕۆژە ئەبینە هاودەم و میوانی تۆ"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "جێم مەهێڵە", "poem_description": "", "poem_text": "هەر وەکوو کوشتمت بە ناحەق نوری چاوانم مەڕۆ\nباعسی ژین و مەماتم نوری چاوانم مەڕۆ\n\n\nتۆ کە جێت هێشتم ئیتر من وەختی شینم هاتەوە\nکێ هەیە دەفعی بکا لێم نوری چاوانم مەڕۆ\n\n\nمن کە کوژراوم بەڵام هەر تاقە ماچێ خوێنمە\nسا بدە توخوا نەجات بێ نوری چاوانم مەڕۆ\n\n\nشەوقی خۆرت لێم نەداتۆ ئەیکە چۆن وشک بێتەوە\nبەفر و قوڕ، لافاوی چاوم نوری چاوانم مەڕۆ\n\n\nگەر ئەتۆ ڕۆییت ئیتر من ڕوو لە کوێ کەم بۆ نەجات\nلەت لەتە جەرگ و هەناوم نوری چاوانم مەڕۆ\n\n\nمن هەتا کەی هەر لە حەسرەت شین و واوەیلایەکەم\nبەسیەتی هێندە ئاخ و ئۆفم، نوری چاوانم مەڕۆ\n\n\nوای لە دەست دەورەی زەمانە چەندە کەچ ڕەفتارە بۆم\nوەرگەڕا وەک وەرگەڕای لێم، نوری چاوانم مەڕۆ\n\n\nئەم هەموو دەرد و فیراقەم بۆ قومێ لەو ئاوەیە\nیەعنی یەک ماچە لە کوڵمت نوری چاوانم مەڕۆ\n\n\nالعجب بۆ ئاگرت تێ بەرنەبوو ئەحمەد کە وا\nدڵ وەکوو کوورە ئەسووتێ، نوری چاوانم مەڕۆ"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "ڕۆژی ئاوا", "poem_description": "", "poem_text": "ئەوا ئاوا بوو ڕۆژی من ئیتر ژینم لە دنیا چی\nلە هاتوچۆ و لە گیان و لە ناڵەی سوبح و شامم چی؟ \n\n\nکە کردم دیققەتی ئەبرۆی کەمان و تیری حازر بوو\nبە تیرێ سینەمی کون کرد لە ئامان و دەخیلم چی\n\n***\n\nئەوا کووشتوومی ئەو ماوە کەچی پێشم ئەڵێ ئەبلە\nئەوا ڕۆییم لەبەر چاوت لەپاش من عەیش و نۆشت چی\n\n\nکە تۆ کووشتوومت قەد عەر عەر وە خوێنم تاقە ماچێکە\nبدە ببڕێتەوە ئاخر مەڵێ هەوڵ و کۆششت بۆ چی\n\n***\n\nشەهیدم من کەساسم من، کەساسم من لە دنیای ڕوون بەریم ئینجا\nکە من کوژراوی یارم بم لە جەوابی ڕەقیبم چی\n\n\nئەوا بەختم حەواڵەت کرد مەدەد یا «ئەحمەدی کاکی»\nسەگی بەر قاپی تۆ بم لە چوونی لە چوونی لای تەبیبم چی\n\n***\n\nوەرە قابیز بکێشە ڕۆحی ئەحمەد با نەجاتی بێ؟ \nلە ڕۆژێ سەد کەڕەت کوشتن لە تۆ زیاتر پەناهم چی"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "بۆ شۆخێکی تازە", "poem_description": "", "poem_text": "ئەترسم ئەی فەلەک بمرم لە چەرخی تۆ نەگەم جارێ\nبڕێژی خوێنی ناحەقم بە پەنجەی وەسلەتی یارێ\n\n\nدەسا ڕوویەکی ڕۆژ دەرخە لە تاریکی نەجاتم دە... \nپزیشکم کێیە سا توخوا هەتا ماوم بکە چارێ\n\n\nئەترسم ئاخری بمرم لە حەسرەت لێوی ئەو شۆخە\nلەجێیەک بمگرێ مردن نەبێ هیچ یار و ئەغیارێ\n\n\nبە ڕەحم و لوتف و ئیحسانت ڕەهام کە لەم خەم و دەردە\nلە دەشتی مەحشەرا تاکوو نەئاڵێم لێت وەکوو مارێ\n\n\nبە شەرتی ڕوویەکم تێکەی، بە خەنجەر گەر سەرم ببڕن\nنەکەم هیچ ناڵە و ئۆفێ بەڵێن بێ نەشکەم هاوارێ\n\n\nلە سایەی ئەشکەوە یاران شوکور ڕووسووری دنیا بووم\nبە کامی من نەبوو دنیا لە تاو عەشقی بەبێ یارێ\n\n\nئەترسم ئەی خوا بمرم «بەری» یشم کەی لەهەر دوو لا\nلە دەست چوو یارەکەت ئەحمەد ئەتوو کەشکۆڵ و هەمدارێ"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "وڕێنە", "poem_description": "", "poem_text": "دڵم هەر ئەو دڵەی جارانە ئێستاکەش ئەناڵێنێ\nهەناسەی ساردی ناکامی لە سینەمدا ئەتاسێنێ\n\n\nئەگەر جوانیت سەرنجم ڕابکێشێ، مەگرە لێم چونکە\nجەماڵت پەیکەری ڤینۆسی خوای جوانیش ئەجووڵێنێ\n\n\nپەچەت لادە ببینم ڕووت ئەمن خۆ سەیری تۆ ناکەم\nلە ڕووی تۆ تێدەگەم یەزدان چلۆن نەخشی ئەنەخشێنێ\n\n\nکە تیشکی ڕۆژ ئەدا زاخاوی پرچی زەردی زێڕینت\nلەلام قەوس و قەزەح هیچ ڕەونەق شەوقێکی نامێنێ\n\n\nبەوەش دڵشاد و خۆشحاڵم کە یادی نائومیدیی خۆم\nبەخوڕ ئەشکی لە چاوانا قەتیسماوم ئەبزوێنێ\n\n\nتەمەن ڕوو بۆ خەزان ئەڕوا کەچی گەردوون ئەوا تازە\nلە وێرانەی دڵا تۆوی گوڵی دڵداری ئەڕوێنێ\n\n\nبە چەشنێ خۆشەویستی تۆ لە سینە و کەللەما چەسپە\nمەگەر جامی ئەجەل ئەو تین و تاوەی لێ هەڵێنجێنێ"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "پێنج خشتەکی لەسەر غەزەڵێکی «کوردی»", "poem_description": "", "poem_text": "وەها کەوتوومە ژێر بەندی خەم و هیجری ستەمکارێ\nهەمیشە زار و ناڵینمە لە حەسرەت عەشقی دڵدارێ\nدەسا توخوا ڕەفیقان بێن بە دەنگ ڕۆرۆمەوە جارێ\n«ئەمان مردم عیلاجێ سا لە ڕێی پێغەمبەرا چارێ\nویسالە، یا قەتڵە یا تەسکین لە هەرسێ بۆم بکەن کارێ»\n\n\nخوا ئەم ئێش و ئازارەم بە زامی عەشقەوە تا کەی\nبەسە ئیتر لە عومری نەوجەوانی خۆم نەکرد ئۆخەی\nدەخیل ئێوە و خوا یاران عیلاجم کەن بە جامێ مەی\n«وەها سووتاوم ئەسلەن تابی فریادم نەما سا دەی\nڕەفیقان نیوە سووتن ئێوە نامەرد عەرزە هاوارێ»\n\n\nتەماشای چۆن ئەکێشم بۆی جەفاو و قەهری مەفتوونی\nلە دەستا تیشەیی فەرهاد، لە سەردا شۆڕی مەجنوونی\nلە حەسرەت قامەتی بەرز و فیراقی لێوی مەیگوونی\n«لە کونجی سینە دەنگی ئای و وای دڵ دێ بەمەحزوونی\nوێران بێ نەمدی ساتێ لێی نەیە ناڵەی بریندارێ»\n\n\nهەموو خاکی بەری پێتم وەکوو عەنبەر بەسەردا کرد\nئەوەت لایەق نەبینی پێم وەکو عەنبەر بەسەردا کرد\nخوا هەڵناگرێ گیانە منت شێت و بەڕەڵڵا کرد\n«ئەلای هەر کەس دەچم مەنعم دەکا خۆت بۆچی ڕیسوا کرد\nدرێغ بۆ حاڵزانێ، ڕەببی تووشم بێنی بیمارێ»\n\n\nبە سۆزی گریەوە چاوم هەمیشە سوور و نەمناکە\nسەراسەر سنگی بەدبەختیم هەتاکوو دامەنم چاکە\nلە خوێنا تل ئەدەم بەسیە وەرە حاڵم تەماشا کە\n«لەژێر باری غەما وا شانی سەبرم ڕیشە ئیستاکە\nفیراقی یار لەبەر ئاخر شەڕی لێم بۆتە سەربارێ»\n\n\nگڕی بەرداوەتە جەرگم بە سەودای عەشقی وەک ئاگر\nکەساس و دڵبرینار و پەرێشان.. بەو بەشەم سابر\nئەوەندەش دڵڕەقە بۆچی گوناهی من چییە ئاخر؟ \n«لە نەزعا پێی دەڵێم قوربان جەفا بەسیە دەڵێ کافر\nهەما چەت دیگە تۆ سەگ مەرگە کارم ماگە پێت جارێ»\n\n\nلە مەی غافڵ مەبە ساقی زڕەی فنجانەکەت با بێت؟ \nبە نەشئەی جامەکەی تۆیە غوباری غەم لە دڵ دەرچێت\nلە هوشیاریم بەدەر کە هەی سەر و ماڵم فیدای تۆ بێت\n«سەبا یارانی مەجلیس گەر هەواڵی من دەپرسن لێت\nبڵێ کێشایە مەیخانە دوو چاوی بێچووە عەییارێ»\n\n\nئەخۆل هەر بگری تا دەمری لەسەر قەبری جەوانمەردی\nبە قەد لێزمەی بەهاران و گوڵالە و شەستپەڕی زەردی\nسەراسەر سوور و ڕەنگین کە بە ئەسرین ئەلحەد و بەردی\n«دوڕ و یاقوت دەبارێ لەم کەلامە شیرینەی کوردی\nدرێغا کوا لە دنیادا قەدرزان و خریدارێ»؟ \n\n\nئەمان! مردم عیلاجێ، سا لە ڕێی پێغەمبەرا چارێ\nویسال یا قەتڵ یا تەسکین لە هەر سێ بۆم بکەن کارێ\n\nوەها سووتاوم ئەسڵەن تابی فەریادم نەما سادەی\nڕەفیقان نیوە سووتن، ئێوە نامەرد، عەرزە هاوارێ\n\nلە کونجی سینە دەنگی ئای و ئۆی دڵ دێ بە مەحزوونی\nوێران بێ، نەمدی ساتێ لێی نەیە ناڵەی بریندارێ\n\nئەلای هەرکەس دەچم مەنعم دەکا خۆت بۆچی ڕیسوا کرد؟ \nدرێغ کوا حاڵ زانێ؟ ڕەببی تووشم بێنی بیمارێ\n\nلە ژێر باری خەما وا شانی سەبرم ڕێشە ئێستاکە\nفیراقی یار لەبەر ئاخر شەڕی لێم بوو بە سەربارێ\n\nلە نەزعا پێی دەڵێم قوربان جەفا بەس بێ دەڵێ کافر\nئەمە چیت دیگە؟ تۆ سەگ مەرگی کارم ماگە پێت جارێ\n\nسەبا! یارانی مەجلیس گەر هەواڵی من دەپرسن لێت\nبڵێ کێشاویەتە مەیخانە چاوی بێچووە عەییارێ\n\nدوڕ و یاقوت دەبارێ لەم کەلامە شیرینەی کوردی\nخوا سا کوا لە دنیادا قەدر زانێ، خەریدارێ؟ \n\n«کوردی»"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "پێ سپێری", "poem_description": "", "poem_text": "ئەوا جێت دێڵم ئەی دایە بە عومری بیست و یەک ساڵە\nلە بێخ و ڕیشە دەرهاتم وەکوو لالە و گوڵی ژاڵە\n\n\nلەسەر تابووتەکەم توخوا بڕێژە ئەشکی وەک زمڕووت\nبگاتە لای خووا ئاه و هەناسە و گریەت و ناڵە\n\n\nبە دەنگی بەرز و ناڵەی دڵتوێن، بەم جۆرە بۆم بگری: \nکوڕم ڕۆ، ڕۆڵەکەم ڕۆیە، شەهیدە و کفنەکەی ئاڵە\n\n\nئەوا من خۆم بەجێم هێشتی بەڵام ئەی دایە گیان توخوا\nفیراقی من لە دڵ دەرکە، خەفەت زۆر ناخۆش و تاڵە\n\n\nئەگەر من خۆشەویستت بووم، بە یادی من هەموو جارێ\nبچۆ لای دولبەرم ماچ کە لەجێی من ئەو دەم و خاڵە\n\n\nئەگەرچی جەور و قەهری ئەو بووە قاتڵ بە کوشتی دام\nبەڵام زینهار دەخیلت بم دڵی مەشکێنە منداڵە\n\n\nمەڵێن دیوانە بوو خۆی کوشت لە ڕێی عەشقا کە وا ڕۆییم\nلەسەر مەیتم بکەن شینم شەهیدم کفنەکەم ئاڵە"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "ئەگریم بەکوڵ بە زارەوە بە جەرگی داغدارەوە", "poem_description": "پێنج خشتەکی لەسەر غەزەڵێکی مامۆستا زێوەر", "poem_text": "ئەگریم بەکوڵ بە زارەوە، بە جەرگی داغدارەوە\nوەک بولبولی بەری بەیان بە باغ و جویبارەوە\nبۆ شەونمی گوڵی ئەمەل بە لێو و کوڵمی یارەوە\n«تکانی ئابڕوی چەمەن بە ڕویی لالەزارەوە\nشکانی نرخی نەستەرەن بە زوڵفی حشکبارەوە»\n\n\nئەی سروەکەی دەمی سەحەر بڵێ بە یار لەپاش سەلام\nگەر بچمە بەزمی خوسرەویش بۆ من نییە سود و مەرام\nسەرخۆشی چاوەکەی ئەوم نەک مەستی بادە و مەدام\n«چمە لەمەی، لەنەی، لە جام، ئەگەر بەلەنجە بێتە لام\nبە ڕوویی ئابدارەوە... بە چاوی پڕخومارەوە»\n\n\nبا دامبنێن لەسەر تەخت لە لالەزاری ئیرەما\nساقی هەموو غیلمان و مۆر بادەش لەناو جامی جەما\nئاواتی تۆ هەر باقییە لە توێی دەروون و سینەما\n«عەرەق نییە لە عالەما کە لابەرێ لە دڵ غەما\nجگە لە قەترە عارەقێ لە ڕووت کە دێتە خوارەوە»\n\n\nتا کەی لە دەس گەردوونی دون هەر گریە بێ نسیبی من\nڕەحمێ بکە بە حاڵەکەم ئەی شۆخی دڵ فریبی من\nوا چاوەڕێیە پڕ لە غەم دڵەی وێڵ و غەریبی من\n«نیگارەکەی حەبیبی من، ئەزیزەکەی تەبیبی من\nبا شەقبەرێ ڕەقیبی من وەرە بەسەد ویقارەوە»\n\n\nنەک هەر بە تەنیا شوورەیی بە ملکەچی و خەجیلەوە\nخەمین بە نیرگس و گوڵ بە مێخەک و سمێڵەوە\nشەوبۆ بە بۆن و شەونمی لالە بە داخی دڵیەوە\n«فیدایی خەد و قەدی تۆ چەمەن بە فەوجی گوڵیەوە\nبە بلبل و چڵیەوە... بە قومریی و هوزارەوە... .»\n\n\nهەر تۆم ببێ لە عالەما ئیتر چیمە لە جاه و فەڕ\nقوربانی یەک تەبەسومت یاقوت و ئەڵماس و گەوهەر\nپێناوی لار و لەنجەکەت ژیان و ماڵ و گیان و سەر\n«فیدایی زوڵفی عەنبەرت هەموو وڵاتی گوڵ عومەر\nبە عەرد و بەرد و دارەوە بە ئاوی سەرچنارەوە»\n\n\nبۆ وەسفی تۆ ئەوەند ئەڵێم لە عالەما کە نادری\nبە عیشوەتر بە غەمزەتر لە حۆری شۆخ و شەنگتری\nلەگەڵ زێوەر هەر چیم کە وت لەوەش گەلێ باڵاتری\n«ئەمن گیانمە ئەنوەری فنوونی شیعر و شاعری\nئەتۆ گەیانتە سامری بە چاوی سحرکارەوە»\n\n\nتکاندی ئابڕووی چەمەن بە ڕوویی ئابدارەوە\nشکاندی نرخی نەستەرەن بە زولفی موشکبارەوە\n\nچمە لە مەی لە نەی لە جام، ئەگەر بە لەنجە بێتە لام\nبە ڕوویی تابدارەوە، بە چاوی پڕخومارەوە\n\nعەرەق نییە لە عالەما، کە لابەرێ لە دڵ غەما\nجگە لە قەترەئارەقێ لە ڕووت کە دێتە خوارەوە\n\nنیشاتی من جەماڵی تۆ، بەراتی من ویساڵی تۆ\nخەیاڵی من لە خاڵی تۆ بە عیشوە لێم مەشارەوە\n\nعەزیزەکەی حەبیبی من، نیگارەکەی تەبیبی من\nکە شەق بەرێ ڕەقیبی من، وەرە بە سەد ویقارەوە\n\nفیدایی خەدد و قەددی تۆ چەمەن بە فەوجی گوڵیەوە\nبە بولبول و بە چڵیەوە، بە قومری و هوزارەوە\n\nفەرەنگڕووی زەنگموو، عەجەمسیاق و ڕووسخوو\nئەناسرێ کە کوردە زوو بە پێچی لار و خوارەوە\n\nنیساری زولفی عەنبەری هەموو وڵاتی گوڵعومەر\nبە عەرد و بەرد و دارەوە، بە ئاوی سەرچنارەوە\n\nئەمن گەیاندمە ئەنوەری فنوونی شیعر و شاعیری\nئەتۆ گەیانتە سامیری بە چاوی سیحرکارەوە\n\n«زێوەر»"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "ئەی فەلەک", "poem_description": "", "poem_text": "ئەی فەلەک توخوا بە ناحەق بەندی زیندانم بەسە\nلێم گەڕێ ساتێ بژیم با، بەسیە گریانم بەسە\n\n\nئەی فەلەک تا کەی ئەسیری دەستی خۆتم تۆ دەکەی؟ \nمەسخەرەی دوژمن حەزینی ڕوو بێ دۆستانم بەسە\n\n\nئەی فەلەک سووچم چییە من ئەخەیە زیندانەوە؟ \nتووشی ئەنواعی فەلاکەت بوون و سووتانم بەسە\n\n\nبەرگە و سەبر و تەحەممول ناگرم هێزم نەما\nمەوجی فرمێسکی وەکوو خوێن قوڵپی گریانم بەسە\n\n\nناوسکت کردم بە خوێناو خۆ جگەر وێنەی کەباب\nدووکەڵی ئاهی دەروونم تا بە ئاسمانم بەسە\n\n\nتوخوا بۆچ ئەمکوژی تۆ جوانەمەرگم بۆ ئەکەی\nئاهی مەزلوومانە و هاواری تیفلانم بەسە\n\n\nبەسیەتی لەم حاڵە زیاتر بوو بە شانەی هەنگ دڵم\nکونکون و قیمەی جنینی جەرگی بوریانم بەسە\n\n\nمەمکەرە قوربانی میحنەت وا ئەڵێم سووتانمی\nبێ جورم و عوزر و گوناهم حوکمی خنکانم بەسە\n\n\nبێکەست کردم کە کردت بۆچی تۆ ڕیسوام ئەکەی\nگیرەوەی چەن دەرد و مەینەت خانە تاڵانم بەسە\n\n\nتۆ خودا وەرگێڕە ڕوویەک بەختیارم تۆ بکە؟ \nبەحری چەرخت بێتە جەولان تۆزی بارانم بەسە\n\n\nئەی خوا لاڵانەوەی من بەم زوبانی لاڵەوە\nڕوو لە قاپی و دەرگەهی تۆم، ڕووت و عوریانم بەسە\n\n\nڕووڕەشی دەرگانەکەی تۆم و سەگێکی موستەفا\nمل کەچی دێوانەکەی تۆم لوتف و ئەمانم بەسە\n\n\nبیکە بۆ جاهی محەممەد خاتەمی جەمعی ڕوسول\nلەو غەزینەی پڕ لە ڕەحمەت تۆزێ ئیحسانم بەسە\n\n\nعاشقی شۆخێکە ئەحمەد بۆیە وا ڕیسوا بووە\nیا نەجاتم یا خەڵاتی یاری جارانم بەسە"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "پێ وتنێک", "poem_description": "", "poem_text": "بێ شیرمە قەتعییە ئینجا برایەوە\nعومرم لەسەر زەمینی ژیانا بڕایەوە\n\n\nناوم لە دەفتەر و قەیدا کوژایەوە... \nخوێنم بە نووکی خەنجەر و شیرا پژایەوە\n\n\nئەحمەد لە نیوەدا حیسابت کرا و نەمایەوە\n\n\nڕەمەڵ لە وەختی بەختی منا عەقڵی تیا نەما\nبولبول لەسەر گوڵ و لەوە عەشقی تیا نەما\n\n\nبۆ گرتنی هوما کە چووم ڕۆحی تیا نەما... \nتینوم و چوومە سەر بەحر ئاوی تیا نەما\n\n\nئەحمەد بزانە نجومت فەنا و کشایەوە\n\n\nعەقڵم هەبێ یارم نەما لەبەر دەست\nساحبی بەگ و هەم دوڕ بووم برا لە دەست\n\n\nبێ ئەنجەل ئەمرم ئەزانم حەقم ئەچێ لە دەست\nبێکەس و، غەریب و کەساسم نە شێت و نە مەست\n\n\nئینجا کە پایزە گەڵای درەخت وەرایەوە\n\n\nچۆن بێ قەرار و قەرام بە دەست زەمانەوە\nبۆ خۆ کرام بە هەدەف هەم نیشانەوە... \n\n\nناسۆر و زەخم و برینم ئاوا کولانەوە\nکوژراوی چاوی فڵانم بە جانەوە... \n\n\nفرمێسکی چاوی ئەحمەدە وا مەوجی دایەوە"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "ئەیلوولی خوێناوی", "poem_description": "", "poem_text": "بە جارێ ماڵی وێرانم سلێمانی خرۆشاوە\nبەسەر هیچ کەس نەیەت خوایە ئەوەی لەم شارە قەوماوە\n\n\nبەیانی بوو شەشی ئەیلوول لەناکاو گوللەی وەک باران\nئەباری بۆ قڕی میللەت، ئەوەی پیرە و ئەوەی لاوە\n\n\nبەدەم شەستیرەوە لاشە وەکوو زوربەی گەڵاڕێزان\nلە ڕێدا عەینی ئەتوت بەردەبازی جۆگەلەی ئاوە\n\n\nلەبەر دەرکی سەرا دیارە لە هەر لایەک تەماشا کەی\nسەراسەر پڕ لە لاشەی مردووە شێلراوە کوژراوە\n\n\nلە هەر کوچە و پەنایەکدا تەڕی و سوریت ببینیایە\nئەوە خوێن و سروشکی دایک و جوانان بوو کە ڕێژراوە\n\n\nلە کام ماڵ گوێت ئەگرت هەر باوکەڕۆ بوو ڕۆڵەڕۆ و کاکە\nلەکوێ سەیرت دەکرد هەر لاشەیە تێکەڵ بە خوێناوە\n\n\nئەوی دوێنێ جگەرگۆشە و عەزیزی باب و دایک بوو\nئەوا ئەمڕۆ لەژێر خاکا شەهیدە و چاوی لێک ناوە\n\n\nدەمەو ئێوارە ئەتنواڕی بە وێنەی ڕێچکەمێروولە: \nبە ڕیز تابووتی کوژراوان بەرەو سەیوان ملی ناوە\n\n\nچە قینێکە چە زوڵمێکە؟ چە کوشتار و بڕینێکە؟ \nئەبێ قەت بیر نەچێ هەرگیز هەتا کورد زیندووە و ماوە"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "پەیمان", "poem_description": "", "poem_text": "بە خەنجەر لەتلەتم کەن دامەنت قەت بەرنەدەم شەرتە\nسەراسەر هەڵدڕن سینەم، بەرۆکت بەرنەدەم شەرتە\n\n\nهەتا گیانم لە گیانا بێ ئەبێ پەروانەیی تۆ بێ\nکە تۆی شەمعی ژیانی من لە تۆ لا نەدەم شەرتە\n\n\nجەهەنەم جەننەتە بۆ من ئەگەر بێ چاوی تۆ دیار بێ\nبەبێ تۆش دەم لە ئاوی جۆگەیی کەوسەر نەدەم شەرتە\n\n\nئەگەر بێت و هەموو دنیا هەتاکوو ئەوپەڕی ئاسمان\nهەمووی پڕ بێ، پەری و حوور بێ لە تۆ دەس بەرنەدەم شەرتە\n\n\nقەبووڵم کەی بە خادیم، یا بە دەربان و بە کۆیلەی خۆت\nلەبەر ئەو قاپەت بوونم بە تامی سەر نەدەم شەرتە\n\n\nئەگەر یەک گۆشەیی چاوت لە من بێ جانی جانانم! \nبە تیشکی حوسن مەه و ڕۆژ و بەسەر ئەختەر نەدەم شەرتە\n\n\nهەتا ماوم لە دنیادا تەماشا و بۆنی گوڵ ناکەم\nغوبار گەردی بەرپێکەت بە بۆی عەنبەر نەدەم شەرتە\n\n\nئەگەر شایەد لە پاش مردن مەلائک هات و پرسیی لێم\nلە باسی چاوی تۆ زیاتر جەوابێ تر نەدەم شەرتە"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "بەهاری", "poem_description": "", "poem_text": "بەهارم هاتەوە یاران عەجەب شیرین بەهارێکە\nبە خونچە سوور بووە سەحرا بە گوڵ سیمین عوزارێکە\n\n\nدەمێکە مات و خامۆشە لەبەر بێ بولبولی گوڵزار\nئەوا ئێستاکە خۆشخوانە لەسەر چڵ عەینی تارێکە\n\n\nچریکەی پۆڕ و جیکەی چۆلەکە و ئاوازی قومری دێ\nشەقەی باڵی کەو و کۆتر لە ئاسمان وەک قەتارێکە\n\n\nتەماشای چیمەن و سەحرا بە شۆخ و دڵبەران ڕازا\nکە هەر یەک نازەنینێکی وەکوو سەرو و چنارێکە\n\n\nبرا بڕوانە ئەترافت چیا وەک شاه و شاهەنشا\nلەسەریا تاجی بەفرە یا تەم و تەنکە غوبارێکە\n\n\nبەیانیش ڕۆژ کە پەیدا بوو لەسەر تەوقی سەری هەڵدێ\nقەمەر وەک نەجمەکەی شانی شەماڵیشی نساریکە\n\n\nلە هەر لایەک تەماشا کەی هەزاران دڵ ئەبێ ئەحیا\nلەبن هەر سەوزەگیایەکدا میسالی حەوز و فوارێکە\n\n\nشنەی با دێ نەسیمی دێ، ئەڵێ: ئەی ئەحمەدی دەروێش\nلە خەو هەڵسە تەماشا کە لە یارت گوڵ عوزارێکە"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "پاڕانەوە", "poem_description": "", "poem_text": "خاکی بەر پێتە بەقوربان نووری چاوانم وەرە\nبا فیدای دوو دیدەکەت کەم... دین و ئیمانم وەرە\n\n\nهەر وەکوو یەعقووب لە دووری تۆیە گریە و زار ئەکەم\nچاوەڕێی پیراهەنی تۆم شاهی کەنعانم وەرە\n\n\nچەن هەزاران شاهی عەشقت کردە عەبد و دەرکەوان\nبۆ خوڵامیت حازرم من شاهی جوانانم وەرە\n\n\nتۆ بفەرمووی دائیما من حازرم بۆ مردنیش\nباوەڕیش ناکەی لەژێر دەستایە قورئانم وەرە\n\n\nهەر بڕێژن با ڕەقیبان خوێنەکەم پێیان حەڵاڵ\nگەر لەسەر تۆ من بکوژرێم وەک شەهیدانم وەرە\n\n\nگەر قەبووڵم کەی بە دڵدار بێستوونم بێتە ڕێ\nشەرت ئەکەم تا ڕۆژی مردن مەردی مەیدانم وەرە\n\n\nڕوو لە کونجی خەم ئەکەم قەت نامەوێ عەیش و سروور\nزیکر ئەکەم ناوت بە وێنەی وێردی سوبحانم وەرە\n\n\nموددەتێکە ئاشناتم... ڕوو لە من بۆ لا ئەدەی... ؟ \nدوور لە باڵات هەر خەریکی شین و گریانم وەرە\n\n\nگەر نەبێ لۆمەی ئەم و ئەو ڕوو لە کێو و دەشت ئەکەم\nچی بکەم پابەستەیی لۆمەی ڕەقیبانم وەرە\n\n\nڕۆژی جوانیت بۆ بگیرێ قەت خوا هەڵناگرێ؟ \nشوعلەوەر بە توخوا خورشیدی تابانم وەرە\n\n\nوا بە جارێ مەوج ئەدا وەک بەحری خوێنین دیدەکەم\nتۆی کە سەدی کەی شەپۆلی ئەشک و گریانم وەرە\n\n\nهیج شیفام نابێ بە لوقمان بێت و زیندووش بیتەوە\nچاوەڕیی تۆم، تۆ دەزانی دەرد و دەرمانم وەرە\n\n\nڕوو مەکە ئەغیار و ناکەس، حەیفە خۆت ڕیسوا ئەکەی\nتۆ بە دێوانەم مەزانە... من قەدرزانم وەرە"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "شینی بێکەس", "poem_description": "", "poem_text": "دای بە گوێما بای شەماڵ دەنگێ بە سوێی گریانەوە: \nشینە: شینی تۆیە بێکەس کەوتە ناو یارانەوە\n\n\nسوور و لێڵ بوو چاوی کوردی قوڕبەسەر دڵ پڕ لە زام\nئەم برینەش بوو بە زامی سەختی سەر زامانەوە\n\n\nکۆچی ناوەخت و لە ناکاو مردنی تۆ سەر بە سەر\nبوو بە داخ و کەوتە جەرگی کورد و کوردستانەوە\n\n\nمانگ و ڕۆژی ئاسمانی کورد و ئەستێرەی هەموو\nهەر بە شوعلەی بیری تۆ بوو گشتی ئەدرەوشانەوە\n\n\nدێتە گوێی یادم لە ڕێگەی میلەتا ئێستەش زڕەی... \nکۆت و زنجیری دەس و قاچت لەناو زیندانەوە\n\n\nتۆ نەمردووی با لەشت بڕزێ، لە خاکا هەر ئەژی\nنەعرەتەی ئازادیخواهت بەم کەژ و کێوانەوە\n\n\nقەت بە دڵتا ڕانەبوورێ، بێکەسی، چونکە کەسن\nنێر و مێ گەورە و بچووکی کورد بە پیر و جوانەوە\n\n\nداخەکەم بێ دەنگە بێ تۆ کۆڕی یاران و سەفای\nئەی چە بەزمێکت ئەخستە مەجلیسی ڕندانەوە\n\n\nتۆ بەجێت هێستم ئەبێ لۆمەم نەکەی گەر بێ منیش\nدڵ بدەم ئینجا بە خاکی گردەکەی سەیوانەوە\n\n\nکاکە فایەق لێم ببوورە پێم نەبوو پێی بێمە لات\nوا بە ئەشکی سووری دووری ئەم گوڵەم ڕازانەوە"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "هیوا", "poem_description": "", "poem_text": "سەبرت بێنێ بە ئیزنی خوا نابڕێتەوە\nعومرت لە گوڵشەنی خەزرا ئەژێتەوە\n\n\nناوت لە قەیدی تازە ئەنوورێتەوە\nلوقمان دەردت بەم زوانە دێتەوە\n\n\nئەحمەد نەمامەکەت لە بێخەوە سەر دەر ئەیێنێتەوە\n\n\nئەستێرەشت خەریکە ئەوا شوعلەدەر ببێ\nبولبول کە بیچووە عاشق بە گوڵ ببێ\n\n\nزەردەیە پەیا بوو هوما سایەدەر ببێ\nنەک قەترەیە موحیتی کە بیرت نەسیب ببێ\n\n\nوا دێتەوە بەهاری ژیانت ئەژێتەوە\n\n\nلام وایە ڕاستە کە یارت لە دەست نەچوو\nکوژرا ڕەقیب و وەعدەی بەسەر کەچوو\n\n\nمژدەم بەرێ کە نامرێ عومرت تەواو نەبوو\nشوکری خودا بکە کە سیداری یاری دوو\n\n\nدەستەگوڵێ لە باغی ئیرەم دێتەوە\n\n\nدەورەی فەلەک نزیکە وەرگەڕێ بەڕووت\nسەد یاری بێ وەفای وەها بێ لەدووت\n\n\nدەرمانی دەردت ئەکا حەق «لایموت»\nخوێنی سینە خەڵاتە بە زیددی عەدووت\n\n\nئەحمەد بە ئیزنی ئەحمەدە یەکجاری گەش ئەبێتەوە"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "بانگێک", "poem_description": "", "poem_text": "شێت و شەیدا بووم بە دووتا ڕۆح و ڕێحانم وەرە\nبوومە کۆی نوورە لە ڕووتا عۆر و غیلمانم وەرە\n\n\nهەر خەیاڵی تۆم لە دڵدا بووە تەهلیلە و زیکر\nڕۆژی قەبرم بێ جەواب و سلبی ئیمانم وەرە\n\n\nگێژ و وێژ و سەرسام و بێهۆش چوومە سلکی وەحشیان\nزیڕە زیڕم دێ وەکوو شێت شای سلێمانم وەرە\n\n\nمن برووسکەی چاوی سوورم هەر وەکوو ڕەعدی بەهار\nخۆ کە گرمانم بە جارێ غەرقی بەحرانم وەرە\n\n\nوا ڕەگی دێوانەکەم لێت هاتە جومبوش یەک کەڕەت\nبۆ زیارەت وا خرۆشام پیری پیرانم وەرە\n\n\nیەک شەماڵ هەڵکە بە زۆری هەوری هیجرم لابەرە\nسایەقە و ئەستێرە دەرخە ماهی ئاسمانم وەرە\n\n\nبۆ فەنای لەشکری غەم تۆپی عەیش دابەستە لێی\nنەعرەتەم با ئینتیهای بێ شوبهی لوقمانم وەرە\n\n\nڕوبێتن ئەسفەندیاری غوربەتی تۆم هاتە سەر\nبۆ عیلاجی ئەم بەڵایەم نەسلی دەستانم وەرە\n\n\nئاگری کوورەی دەروونم ئاسمان کونکون ئەکا\nبۆ شەڕاڕە و تینی ئاگر بەحری عەممانم وەرە\n\n\nگەر ئەتۆ چاری نەکەی هەر خوایە گەر چارەی بکا\nزەلزەلە و لێشاوی فرمێسک سەدی توفانم وەرە\n\n\nوا کە ئینگلیزی فیراقت قووەی تەیەرانی هات\nبۆ سەرە و ژێر و زەبوون باڵۆنی ئەڵمانم وەرە\n\n\nمن کە منداڵێکی دۆینێم پیر و ئوفتادەم بەدەست\nحەسرەت و جەور و سزاوە دەستەدامانم وەرە\n\n\nحامی الحرمینە هەرکەس ڕوو لە خۆت و ماڵت کا\nبا خصوصی بێچارە ئەحمەد ڕوو لە دیوانم وەرە"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "یاد", "poem_description": "", "poem_text": "شەوە مانندی قەترانە بەڵام لای من چراخانە\nکە یادی یاری خۆم ئەمشەو لە دڵدا بوو بە پەروانە\n\n\nشەوێکە وەک شەوی دەیجوورە مەخموور و هەم مەستوور\nچە سەرخۆشم، چە مەدهۆشم لەبەر ئەو شاهی کەنعانە\n\n\nشەوێکە مات و خامۆشە، هەموو دنیا کە بێگۆشە\nمنیش وەک بولبولی سەرگوڵ چریکەم دێ چی خۆشخوانە؟ \n\n\nشەوێکە پڕ سروور ئەمشەو لە سایەی یاری تازە و نوێ\nبەسەرچوو وا خەزانی دڵ ئیتر فەسلی بەهارانە\n\n\nچ یارێک؟ شاهی شاهانە وە یا گوڵناری بوستانە\nبە بەژن و قامەت و باڵا ئەڵێی سەوڵی خەرامانە\n\n\nبرۆ پەیوەستە چاومەستە، ئەڵێی تاووسی سەرمەستە\nکە ئەڕوا تۆز و گەردی ڕێی میسالی عەنبەرستانە\n\n\nکە ئەیبینم شنە و عیشوەی بەلەنجە دێت بە بەر دەمما\nوەکوو تەیری «سەمیندەر» هەر بەشم سووتانە برژانە\n\n\nخەریکی چیت پەشێواوی ئەی ئەحمەد چیت لە دنیایە\nکە تۆ دەروێشییە ئیرست، مەکانت دەشت و بیابانە"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "بۆ یار", "poem_description": "", "poem_text": "عالەم ئەیزانێ کە شێتی ڕوویی زیباتم وەرە\nمن کە سەرگەشتە و عەوداڵی چاوی شەهلاتم وەرە\nئاخ لە حاڵم گەر دەزانی چۆنە چۆن بۆ دیدەنیت\nهێند پەرێشانم بە وێنەی زوڵفی تاتاتم وەرە\n\n\nبێت و گەر بتکەم فەرامۆش لەتلەتی خەنجەر کرێم\nڕۆژی قیامەت بێ نسیبی جۆگەیی کەوسەر کرێم\nگەر لە یادم چی سەعاتێک ونجری نەشتەر کرێم\nتاکوو مردن دڵ پەشێو و شێت و شەیداتم وەرە\n\n\nتۆ نەبی بۆ چیمە دنیا ئەم ژیانەم بۆ چییە؟ \nناوی تۆی گەر پێ نەبەم ئەم زمانەم بۆ چییە؟ \nبۆچی نازانی کە ئەم ناڵە و فغانەم بۆ چییە؟ \nچونکە مەحروومی غوڵامی و عەبدی دەرگاتم وەرە\n\n\nڕوویەکم تێکە بەقوربان بەسیەتی حوزن و ئەلەم\nهیچ لە تواناما نەماوە هەڵگرم سەرباری خەم\nبەو دوو کوڵمی سوور و ئاڵی فیتنەئەنگێزت قەسەم\nدڵ بە داخت وەکوو سیاهی خاڵی گۆناتم وەرە\n\n\nگیانەکەم عومری جوانیم وا لە ڕیتا چوو بە با\nپێنج و دوو ڕۆژم کە مابێ مەیخەرە ڕۆژی جەزا\nبێنە لیوت بیمژم تاکوو نەمردووم توخوا\nڕۆژی مەحشەر با بزانن مەستی سەهباتم وەرە\n\n\nبوومە بولبول بۆ گوڵی ڕووت پیشەمە گریان و شین\nڕۆژ و شەو ناڵینە ئیشم، دائیما مات و حەزین\nشەو نییە بێ یادی باڵات سەر بنێمە سەر سەرین\nچەشنی پەروانە لە دەوری ڕوویی لالاتم وەرە\n\n\nوەرمەگێڕە ڕوویی نازت زامەکەم ئەکولێتەوە\nشووشەیی عومرم بە بەردی هیجر و خەم ئەشکێتەوە\nتیری موژگانت بهاوە و بمکوژە ببڕێتەوە\nبا بزانن من شەهیدی بەژن و باڵاتم وەرە"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "دڵدارەکەم", "poem_description": "", "poem_text": "عەجەب تیرێکە لێی داوم کە وا ئەو ماهە تابانە\nلە سینەم تا جگەر گاهم بە جارێ غەرق و غەڵتانە\n\n\nلە خوێنی کوشتنی خویمە کە وا سوور بوو جل و بەرگم\nکە من مردم لە حەشرا شاهیدم بەرگی شەهیدانە\n\n\nکە وا کوژراوی ناحەقم مەکەن ون خوێنی من توخووا\nلە جوانی خستمیە پیرێتی کە یەک چاهی زەلیلانە\n\n\nئەمن کەوتوومە سەحراوە یەکێ دێ پێم ئەڵێ شێتە\nیەکێکی تر ئەڵێ ئاخۆ ئەمە گومراهی ئیمانە\n\n\nکە نازانن لە حاڵی من ئیتر لۆمەم مەکەن چونکە\nنەمانی عەقڵ و هۆشی من لە عەشقی شاهی شاهانە\n\n\nچە شاهێ قەترە فرمێسکی کە ئەگری هەر ئەڵێی دوڕە\nئەکا شاباشی خونچە و گوڵ وە یا ئاشباهی لەعلانە\n\n\nلە وەختی پێکەنینیدا کە دان تەسبیحی مرواری\nگرنگی خۆری چاوانی ئەدا لەو شاخی کوڵمانە\n\n\nچلۆن تۆ شێت نەبێ ئەحمەد ئەمە عوشرێ لە وەسفێتی\nخوا بۆ قەترەیە ڕەحمەت دڵم پڕ ئاه و گریانە"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "شینی بێخود", "poem_description": "", "poem_text": "لەپڕ تاریکی کرد چاوم، وتم: یاران چ قەوماوە\nمەڵێن! ڕاستە کە گەردوون بێخودی بەرزی لە گڵ ناوە\n\n\nبەڵێ ئەمرین هەموو ئەمما کتوپڕ مەرگی بێ ئامان\nشتێکی وا بقەومێنێ لە هیچ قەومێ نەقەوماوە\n\n\nدرێغ بۆ شەوچرای بەرزی بە تیشکی کۆمەڵێ ئاداب\nدرێغ بۆ کۆڵەکەی دین هەیکەلی ئیمان کە ڕووخاوە\n\n\nبە کۆچت ناتە گڵ شێوەی پڕئاهەنگی تەڕی شیعرت\nبە کۆچت شیعر کەوتۆتە تەعزێ، جەرگی سوتاوە\n\n\nلەوە دڵگیر نەبی بێخود وەجاخت کوێرە بێ ڕۆڵەی\nهەزاران شیعری وەک دوڕی هەتیوت پاش بەجێماوە\n\n\nچ شیعرێک پڕ لە نەغمەی داودی و ئاوازی پڕ مۆسیقا\nخرۆش و جۆش و نەشئەی خستە جەستەی زوشت و زیباوە\n\n\nبڕۆ بێخود بە خودداری بەرەو دەرگاهی یەزدانی\nگومانی تیا نییە دەرگای بەهەشتت بۆ ترازاوە\n\n\nلەسەر ڕێگاکەتا ئارایشە قەوس و قەزەح وەک «تاق»\nبەرەو پیرت پەری و غیلمانی جەننەت چۆکی داداوە\n\n\nلەسەر هەر چڵ لە دەم هەر گوڵ چ قومری و خونچەیەک دیارە\nبە شیعری پڕ لە نەشئەی تۆ دەخوێنیت و دەمی داوە\n\n\nلە دوو دونیا کە وا هی تۆن ژیانی خۆت و دواڕۆژت\nسەری بەرزت لەمە دونیا، لەویشت پشتی کۆماوە\n\n\nژیانێ پڕ لە خۆشی بێ و لە ناخۆشی کە دیوتە خۆت بڵێ بێخود\nئەوەی فەرموویەتی یەزدان لە چارەی خۆتە نووسراوە\n\n\nبەقەد ڕێزەی گەڵای پاییز بەقەد هەوری بەهاری سوور\nئەوا چەپکێکە زەرد و سوور لەسەر گڵکۆتە دامناوە\n\n\nغەریبم دوور لە کۆمەڵتم لە ڕۆژی چلهەمی مەرگت\nبەڵام دڵ هەر لەلاتانە نیشانەی چاوی پڕ ئاوە"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "من کە عەبدی دەرگەهی تۆم تەرکی ئیحسانم مەکە", "poem_description": "", "poem_text": "من کە عەبدی دەرگەهی تۆم تەرکی ئیحسانم مەکە\nوا جگەر ڕێژاو و تینووم فەوت و تاڵانم مەکە\n\n\nگەر بە عەبدیشت قبووڵ نیم تۆ بە سەگ بڕوانە تێم\nپاسەوانیت بۆ ئەکەم مەحروومی دیوانم مەکە\n\n\nقەت بە دوژمن من مەناسە دۆستی دنیا و قیامەتم\nهیچ خەتا و سوچم نییە خۆ تیرەبارانم مەکە\n\n\nتالعی مەجنوونە ئەحمەد دڵ وەکوو ئاتەشگەدە\nئەی سەنەم ئەی لات و عوزا بتپەرستی ناوی تۆم"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "ڕازی بوون", "poem_description": "", "poem_text": "مەراقی وا لە دڵمایە هەتا قیامەت ئیتر بەسمە\nلە حەشریا منم داعی ئەویش شاهید ئیتر بەسمە\n\n\nکە خوێنڕژاوی ناحەقم لە دونیای ڕوون و بەربادا\nبە بەرگی سووری خوێنینم شەهیدێکم ئیتر بەسمە\n\n\nبەڕاستی پێت ئەڵێم ئەی یار بکە باوەڕ تو بی قورئان\nلە باتی خوێنی خۆم والله غوباری پێت ئیتر بەسمە\n\n\nبە زاتی یاری بێچون مەمکوژە توخوا بکە ڕەحمێ\nئەوەندە دێمە بەر ڤاپییەکەت لەوێ بم من ئیتر بەسمە\n\n\nبە زۆری تێمەگە قوربان کە هار و شێت و شەیدا بووم\nلەبەر ئەو دەرکەیی تۆدا ئەگەر بمرم، ئیتر بەسمە\n\n\nلە قەبرا بم بە سەیوانا ئەگەر هاتوو ڕابوردی\nلەپاش مردن ئەبم زیندوو ئەویش کەی تۆ ئیتر بەسمە\n\n\nبە چاوپێکەوتنی ڕووی تۆ وەکوو شاهی سلێمانم\nلەسەر تەختی ئەوم ساحێب نگینیشتم، ئیتر بەسمە\n\n\nبە ئەحمەد تۆ بکە ڕەحمێ ئەلا ئەی شەمسی دەورانم\nبە غەیری خواپەرستی تۆم، گزنگت بوم ئیتر بەسمە"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "ناکرێ بۆم شەرحی دەردم بەم غەم و هیجرانەوە", "poem_description": "", "poem_text": "ناکرێ بۆم شەرحی دەردم بەم غەم و هیجرانەوە\nبەم دڵی لەتلەت کراوم هەر وەکوو بریانەوە... \n\n\nجەرگەکەی ئەنجن کراوم بەم دەمی تەیرانەوە\nقەلبەکەی خۆراکی ماسیم بەم بنی بەحرانەوە\n\n\nچۆن گرفتارم خودایە من بە دەست ناڵانەوە\n\n\nوا بە عەشق زنجیر کراوم دائیما هاوار ئەکەم\nهەم گرفتارم... چاهی حەسرەت ئەفکار ئەکەم\n\n\nشەشدەرم لێ بەستراوە کوللی ئانێ زار ئەکەم\nڕوو لە قاپی عەرشی ئەعلام ڕێگەیە پرسیار ئەکەم\n\n\nحاڵەتم مەجنوونییە بۆ دۆستەکەم لەیلانەوە\n\n\nهەر دەمە مردن ئەخوازم، هەر دەمە داد و ئەمان\nجێگەی ڕوح سەختە یاڕەبی زەحمەتە دەرچوونی جان\n\n\nئینتیحاریش بۆ مسولمان دێتە دینی کافران\nپێم بکە بە هەر نەوع ئەی خوای جەمعی جیهان\n\n\nوا خەریک ماوم لە دەشتی بێکەسی دەورانەوە\n\n\nناوی یار هەر چەن کە دێنم بەخششی تاجم ئەکا\nبەحری حەسراتم بە جارێ جومبەش و جەولان ئەکا\n\n\nقەترە فرمێسکم وەکوو لافاوێ خوێن جەریان ئەکا\nناڵەکاڵم حەوتومینی ئاسمانان کەشف ئەکا\n\n\nهەر وەکوو یەعقووب لە دووری یوسفی کەنعان ەوە\n\n\nپێت ئەڵێم تۆ باوەڕ بکە لەیلەکەم سیدقت ببێ\nگەر پاش سەد ساڵی تر بێ زەڕەیە ڕەحمت ببێ\n\n\nنامەوێ تاجی شەهنشا، هەر ئەوەند لوتفت ببێ\nدارعەسا و کەشکۆڵ هەڵئەگرم وا ئەتۆ مەیلت ببێ\n\n\nتا خودا حەقم ئەسێنێ وام بە ڕووی بیابانەوە\n\n\nوا لەبەر قاپیت کە ئەمرم ئاوڕێکم لێ بدە\nپێکەنینت غونچەیەکە سوبحە سادەم پێ بدە\n\n\nوا لە دەرچوونا کە ڕۆحم خوێن مەکە ماچێ بدە\nئەم گوناهی کوشتنی من تۆ لە شانت لا بدە\n\n\nبەڵکوو زیندوو بم لە حاڵی قەبزی ڕووح و جانەوە\n\n\nچی بڵێم نازانم ئیتر وا کە بەخت ڕیسوام ئەکا\nساحێبی دانەی گەوهەر بووم وەک تەیر پەروام ئەکا\n\n\nهەر بە دڵ خۆشی سبەینێ تەفر و بڕوام ئەکا\nتا لە ناکاواو بە جارێ گردی سەیوان بانگم ئەکا... \n\n\nدەو و تەسلیمی قیامەت دێتە بەر نەیدانەوە\n\n\nسەد بەجێت هێشتم بەقوربان من غوڵامیت هەر دەکەم\nخاکی بەر دەرگانەکەی تۆ قیبلەمە ڕووی تێ دەکەم\n\n\nفەرزە بۆ من ڕۆژی جارێ کەعبەیە و حەجی دەکەم\nگەر خوا سەلبم بکا من دائیما هەر وا دەکەم\n\n\nئەحمەدم نووری جەماڵت خستمیە تارستانەوە"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "فرمێسکێک", "poem_description": "", "poem_text": "وەرن یاران تەماشا کەن لە حاڵم چەن پەرێشانە\nلە لایە ڕۆیینی یارم لە لایە شین و گریانە\n\n\nچە خاکێ کەم بەسەر خۆما کە ڕۆی ئەو بێوەفایەم وا\nبە تەنها مامەوە بێکەس بە دائیم حاڵم ئەفغانە\n\n\nدەسا تەدبیر و ڕاهێ کەن لەپاش یارم ئەمن چیبکەم\nئیتر عەیشی هەموو دنیا لەلای من قەهر و هیجرانە\n\n\nچە شۆخێ بوو چە ڕۆحێ بوو دڵی سووتانم و ڕۆیی\nلە قەسری سەرکەشی ئەفلاک خراومە چاه و زیندانە\n\n\nتبیبی بێڕەحم کوانێ چە ڕێیەک کەوتە بەر یارم\nنیشانی من بدەن ئیشم وەکوو پەروانە سووتانە\n\n\nلە شەوقی ڕوومەتی ئاڵی کە دڵمی کردە بریانی\nلەسەر ئەم حاڵە شێواوەم نیشاریشی دڵ و گیانە\n\n\nئەوی ساتێ لەبەر دەمیا کە ڕابردوو زەلیلن گشت\nبەڵام هیچ کەس وەکوو من قەت نەبوو وا خانەوێرانە\n\n\nوەسییەت بێ ئەگەر مردم بزانن من کە کوژراوم\nبە دوو لێوی وەکوو یاقووت و زوڵفی چین چینانە\n\n\nمەکەن کفن و نەدفنم کەن لە سەحرادا فڕێم دەن با\nببمە خۆراکی تەیر و توور و شێر و هەم پڵنگانە\n\n\nئەوەندەم قەهری دنیا خوارد نەماوە تاقەت و سەبرم\nلە قەبریشا جەوابێ بەم خوا ڕەحیم و ڕەحمانە\n\n\nلە ئەحمەد هیچ غەڵەت مەگرن حەققە هەرچی بکا حەققە\nئەوی دەربارەیی بکرێ ڕەحم هەم لوتف و ئیحسانە"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "گەڕانەوە", "poem_description": "", "poem_text": "وەرنە سەیری عەیش و نۆشم فەوتی شینم هاتەوە\nوا بەهار هات وەختی خونچە و گوڵ گەشیبنم هاتەوە\n\n\nئەو قەسابەی هاتبوو بۆ سەربڕین و کوشتنم\nسەد شکور ڕووی وەرگەڕان لێم فەسڵی ژینم هاتەوە\n\n\nزۆر دەمێک بوو دڵ برینار بێ دەوا بوو دەردەکەم\nمەرهەمی جێی زەخمە کات و سەربرینم هاتەوە\n\n\nهەروەکوو بەفری بەر ئاگر وا غەمی من توایەوە\nقوڵپی گریانم نەما وا پێکەنیم هاتەوە\n\n\nمن بە تەنهایی زەمانێ داد و بێدادم ئەکرد\nبۆ نەجات دانم لە حەسرەت هەمسەرینم هاتەوە\n\n\nبەرگی قەهرم لێ جیا بوو، جەژنمە حەمدی خودا\nڕۆی زەمانی میحنەت و جەور شاهی چینم هاتەوە\n\n\nیا بەخێر بێ سەر دوو چاوم هەر بەخێر بێ یارەبی\nسەد لەماڵی ئەو ڕەقیبەی دڵ بەکینم هاتەوە\n\n\nمژدە بێ ئەحمەد وا تۆ چویتەوە ڕێزی ژیان\nوەک گەلاوێژی بەیانی شەوق و تینم هاتەوە"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "تکایەک", "poem_description": "", "poem_text": "گیانەکەم ڕەحمێ بکە با گریەکەم ببڕێتەوە\nبا ئەوەند نەگریم لە داخت ئاخری سوێم بێتەوە\n\n\nئاگری عیشقت لە دڵما وا بڵێسەی سەندووە\nزەحمەتە تا ڕۆژی مەحشەر کپ ببێ و بوکژێتەوە\n\n\nبەندی جەرگم با نەپچڕێ زوڵفەکەت بەربا مەدە\nبەسیەتی با بەس برینی سەختی دڵ بکولێتەوە\n\n\nڕۆژی چەند دەفعە بە ناحەق دڵشکەستم بۆ ئەکەی\nهەر بە جارێ بمکوژە بەسیە دەبا ببڕێتەوە\n\n\nدەس مەخە خوێناوەکەم ئەمما کە وەختێ کوشمت\nنەک لە قیامەتدا لە پەنجەت خوێنی من بتکێتەوە\n\n\nعاشق و مەحزوون و بیمار و نەخۆشی عەشقی تۆم\nعیللەت و دەرد و شیفاشم وا بە گەردی پێتەوە\n\n\nئاسکەکەی دەرماڵی تۆ بووم ئێستەکە وام دەربەدەر\nتۆ خوا ئەمرت بفەرموو دەشت نەچێ، با بێتەوە"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "خۆشەویستی", "poem_description": "", "poem_text": "گەر چی خوێنم هاتە خوارێ من بە دەست و پەنجەتا\nبوو بە مەی بۆ بادەنۆشان شەو لە بەزم و عوشرەتە\n\n\nسەد کە دوژمن خۆش ئەکەی پێم سووک و سەرگەردانم ئەکەی\nهەم خەڵاتە و هەم بەراتە هەم عەجەب و هەم حەسرەتە\n\n\nیا نەمابێ گوڵ نەمابێ وەختمە فەسڵی بەهار\nهەر وەکوو بولبول خەریکم مەقسەدم ئەو خاڵەتە\n\n\nنەک بڵێم ماڵی ڕەقیبی تاکوو ڕۆح لێم جیا ئەبێ\nوێلی دنیا بم موحەقەق بۆ هیوای ئەو کوڵمەتە\n\n\nمن بە تیرێکی کە کوژرام جێگەکەی تیراوییە\nئیکە چۆن من دەست هەڵئەگرم دڵ کە شەرحە شەرحەتە\n\n\nگۆشت کە برژا بوو بە بریان تادیتە حاڵی بەرووی\nچەن هەزار لوقمان تەبیب بێ چارە کردن زەحمەتە\n\n\nئەسڵی لوقمانم کەسێکە دەردەکەی بەخشیوە پێم\nئەوەی بۆ تاوی دەروونمدا ئەبۆ ئەم زیللەتە\n\n\nقەت مەکەن لۆمەم ڕەفیقان ئەحمەدە کوژراوی عەشق\nدەستە ئەژنۆ وا لەسەر چۆک چاوەڕوانی ڕەحمەتە"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "بەسەرچوو ژینی دنیایم لە سایەی دین و ئیمانا", "poem_description": "لەسەر گۆڕێک نووسراوە", "poem_text": "بەسەرچوو ژینی دنیاییم لە سایەی دین و ئیمانا\nئەوا ئێستاکە نێژراوم لە گڵکۆی گردی سەیوانا\n\n\nبە ئومێد و هیوای عەفوت، ئەوا هاتم ڕووە و قاپیت\nئەبێ بمبەخشی ئەی خوایە لەگەڵ زومرەت موسڵمانا"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "هاڕەهاڕی ئەشکی سوورم وا بەخوڕ ئەڕژێتە خوار", "poem_description": "", "poem_text": "هاڕەهاڕی ئەشکی سوورم وا بەخوڕ ئەڕژێتە خوار\nهەر ئەڵێی شەتی فوراتە خۆی بە خوێن پیشان ئەدا\n\n\nیا ڕەب ئەم ناڵان و زارەی ئەحمەدە ببڕێتەوە\nوا خەریکە هەر بە فرمێسک لافی وەک تۆفان ئەدا"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "لێم بپرسن گەر لە حەشرا هۆی چە بو زوو مردنت", "poem_description": "", "poem_text": "لێم بپرسن گەر لە حەشرا هۆی چە بو زوو مردنت\nبا بزانێ چیم وەڵامە؟ سوێند بە چاوی شەرمنت\n\n\nئەیخەمە ئەستۆتەوە ئۆباڵی جوانیم و ئەڵێم\nبێ بەری بوونم لە ماچی خاڵەکەی لا گەردنت"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "ئەم چەرخە وەکوو کاسەیەکی قڵپە سەرەوخوار", "poem_description": "لە وەرگێڕراوەکانی خەیام", "poem_text": "ئەم چەرخە وەکوو کاسەیەکی قڵپە سەرەوخوار\nکەوتوون لە بنیدا بەزەبوونی هەموو هوشیار\n\n\nتێفکرە لە خۆش ویستنی مینا و پیاڵەش\nخوینیان کە لەسەر لێوی یەکە و، خوینە لەسەر زار"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "ساقی تێناگەم لەم ژینە هەرگیز", "poem_description": "", "poem_text": "ساقی تێناگەم لەم ژینە هەرگیز\nزستان و بەهار هاوین و پایز\n\n\nگەرم بێ سارد بێ خۆش بێ و فێنک\nبا بیدەین لەیەک بە جامێ بەڕیز"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "ساقی ساقەی کە لە شووشەکەت مەی", "poem_description": "", "poem_text": "ساقی ساقەی کە لە شووشەکەت مەی\nنۆش کەین بە یادی لەیلی باڵابەرز\n\n\nبە دەنگی ساز و نەوای تار و نەی\nچەرخی کردگار بهێنێتە لەرز"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "ساقی پیریی هات جوانیش دوعاخواز", "poem_description": "", "poem_text": "ساقی پیریی هات... جوانیش دوعاخواز\nتۆ مەی بەدەست و منیش هاوڕاز\n\n\nدوا جامم بەرێ با ببڕێتەوە\nلە دنیای فانی هێند گلەیی و ڕاز"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "ئەسیری قامەت و ئەبرۆ و موژەباڵایەکی تر خۆم", "poem_description": "", "poem_text": "ئەسیری قامەت و ئەبرۆ و موژەباڵایەکی تر خۆم\nغەریقی قەعری بەحری حەسرەت سەودایەکی تر خۆم\n\n\nشەهیدی پەرچەم و زوڵفی غەریبی کوڵم و لێوی ئاڵی\nخەریکی پەروەری شۆخی وەکوو لەیلایەکی تر خۆم"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "تا دوا فرمێسکم وشک ئەبێ لە چاو", "poem_description": "", "poem_text": "تا دوا فرمێسکم وشک ئەبێ لە چاو\nئەگەر لە یادت من فەرامۆش بم\n\n\nنەمامی عەشقی تۆی پێ نەدەم ئاو\nبە مەرگی ئازیز وەک سیاپۆش بم"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "ساقی پەروەردەی ناز و نیعمەت نیم", "poem_description": "", "poem_text": "ساقی پەروەردەی ناز و نیعمەت نیم\nپێڵاو دابەستووی ڕێگای جەننەت نیم\n\n\nتۆ لە هەستیما بمکە بە نەبوو\nتا ئەستۆ شکاو باری منەت نیم"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "لە تاوی جەوری زەمانە و خەم بەبێ دەنگی ئەناڵێنم", "poem_description": "", "poem_text": "لە تاوی جەوری زەمانە و خەم: بەبێ دەنگی ئەناڵێنم\nلەبەر لۆمە لە ناو دڵما کۆڵێ فرمێسک ئەتاسێنم\n\n\nئەگەر شادی نەکەی گیانە دڵی پەستم بە دڵداری\nوەکوو لێزمەی بەهاران خوێن لە کانی دیدە ئەڕژێنم"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "ئای چەن نەفام و بێهۆشی ئینسان", "poem_description": "", "poem_text": "ئای چەن نەفام و بێهۆشی ئینسان! \nگریمان بویتە شاهەنشاهی جیهان؟ \n\n\nبریسکەی تاجت بدا لە ئاسمان\nئەزانی دوایی جێتە گۆڕستان"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "ئەم خاکە پاکە هی تۆیە و هی من", "poem_description": "", "poem_text": "ئەم خاکە پاکە هی تۆیە و هی من\nتیایا ڕزیوە بەسەد جۆر مردن\n\n\nئێسک و پروسکی باو و باپیرمان\nنایدەین بەفیڕۆ و تاڵان بە دوژمن"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "ژیانی دنیا زۆر بێ ئەگەر کەم", "poem_description": "", "poem_text": "ژیانی دنیا زۆر بێ ئەگەر کەم... \nدوا ڕۆژمان هەموو هەر گۆڕە و سەرجەم\n\n\nئینجا تا ماوین لەسەر زەمینا\nچاکە پیشەت بێ نەوەک زوڵم و زۆر"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "گینگڵم ئەخوارد وەک مارانگەستە", "poem_description": "", "poem_text": "گینگڵم ئەخوارد وەک مارانگەستە\nلە ژانی قاچ و لە جەستەی خەستە\n\n\nبۆ تۆزێ خەو و بۆ تۆزێ ئارام\nوەک ساوای برسی بۆ شیر ئەگریام"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "سا بێ چاوەکەم شۆخی پەرچەم خاو", "poem_description": "", "poem_text": "سا بێ چاوەکەم شۆخی پەرچەم خاو\nبزانە چلۆن بۆت ئەگریم بەکوڵ\n\n\nگاه فرمێسکی ڕوون گاهێکیش خوێناو\nئەڕژێتە چاوان لە سەرچاوەی دڵ"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "ساقی نامەوێ ژیانی وا تاڵ", "poem_description": "", "poem_text": "ساقی نامەوێ ژیانی وا تاڵ\nدنیا بەرمە سەر بۆ نانێکی گاڵ\n\n\nتۆ لەمە دنیا زوو بە ونم کە\nسا بزانین لەولا چلۆن ئەبێ حاڵ"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "پڕ دەرد و مەینەت و کەیل جەخارە دڵ", "poem_description": "", "poem_text": "پڕ دەرد و مەینەت و کەیل جەخارە دڵ\nساقی وەرە دەمێکە کە وا ئینتزارە دڵ\n\n\nتێکە و بگێڕە بدە جام و مەی دەسا\nتا مەیلی هەر لە سەوزی و گوێ جوێبارە دڵ"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "وەرامی جەژنە پیرۆزەیەک", "poem_description": "", "poem_text": "جەژنی چیم پیرۆز کام جەژن و شادی\nبە دڵشکاوی بە نامورادی\n\n\nئەو جەژنە جەژنە هەموو ئازاد بین\nئەوساکە بیکەین گەردن ئازادی"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "خۆت زل مەبینە بەڵێ با زل بی", "poem_description": "", "poem_text": "خۆت زل مەبینە بەڵێ: با، زل بی\nخاوەنی گەنج و تێر و تەسەل بی\n\n\nئەبێ بزانی ئەم چەرخە ڕۆژێک\nئەتباتە ژێر خاک پاک یا چەپەڵ بی"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "دوێنێ ئەناسرای کوڕی گەدا بووی", "poem_description": "", "poem_text": "دوێنێ ئەناسرای کوڕی گەدا بووی\nپەروردەی شەق و جەور و سزا بووی\n\n\nئەمڕۆ خوا دایتێ نانێکی بەپێز\nئەی بۆ خەڕۆ بووی لای خۆت بە شا بووی"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "ساقی لە نەزعام جامێک پەیا پەی", "poem_description": "", "poem_text": "ساقی لە نەزعام جامێک پەیا پەی\nبیدەرە دەستم گوێ مەدە لەرزەی\n\n\nکە مردم ئەوا بەتۆی ئەسپێرم\nشۆرین و شینم بەمەی و بە نەی"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "لەتافی لاوییا بووم لوسەر لوتکەی کەژی جوانی", "poem_description": "لەسەر گۆڕی جوانەمەرگێکدا نووسراوە", "poem_text": "لەتافی لاوییا بووم لەسەر لوتکەی کەژی جوانی\nلوگوڵ یاران و هاوڕێما وەفاداریم بەجێ هانی\n\n\nلە سەرچاوەی ژیانی پڕ لە خۆشی پڕ لە سامانا\nلەپڕ ئەم چەرخی چەپگەردە هەمووی کۆتایی پێ هانی"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "وەرە ڕۆحەکەم ئارامی گیانم", "poem_description": "", "poem_text": "وەرە ڕۆحەکەم ئارامی گیانم\nوا ئەمرم لەتاو دووری و تەنیایی\n\n\nدایمرکێنەوە سوێی زامەکانم\nبەسیە ئیتر بەس، بەس بێ وەفایی"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "وەوە پێکەوە بناڵین بولبول", "poem_description": "", "poem_text": "وەوە پێکەوە بناڵین.. بولبول\nبەیانی تا شەو شەو تا بەیانی\n\n\nمن بۆ کوڵمی یار تۆ شەونمی گوڵ\nبا ئاشکرای کەین ڕازی نیهانی"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "کە دوێنێ شەمعی مەجلیس بوو چریسکەی ڕوومەتی ئاڵی", "poem_description": "", "poem_text": "کە دوێنێ شەمعی مەجلیس بوو چریسکەی ڕوومەتی ئاڵی\nئەوا ئەمڕۆ ئەڵێی داغە لە جەرگا فیرقەتی خاڵی\n\n\nبەڵێ: عاشق ئەگەر سەد بار بنۆشێ بادەیی عوشرەت\nئەبێ هەر ئاخری بخوا بەسەر شیرینییا تاڵی"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "گیانە نەخۆشم نەخۆشی گیانی", "poem_description": "", "poem_text": "گیانە نەخۆشم، نەخۆشی گیانی\nڕۆژئاوای ژینمە بە تافی جوانی\n\n\nتوخوا بێرە لام لە سەرەمەرگا\nبا چاو لێک بنێم بە کامەرانی"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "سا تۆش موغەننی تا سادەی سا دەی", "poem_description": "", "poem_text": "سا، تۆش موغەننی تا سادەی سا، دەی\nدەنگت هەڵبڕە بە حەیرانەوە\n\n\nگاه بە پێکەنین... تاوێ بە ئۆخەی\nئەم دوو سێ بەیتەش بە گریانەوە... ."}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "ساقی تەوانای ئالامم نییە", "poem_description": "", "poem_text": "ساقی تەوانای ئالامم نییە\nبێ مەیی و بێ جام ئارامم نییە\n\n\nدە بێنە جام و دە بێنە مەی، دەی؟ \nتۆ نەبێ، بێ تۆ من فامم نییە"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "ساقی شپرزەم بە دەس دنیاوە", "poem_description": "", "poem_text": "ساقی شپرزەم بە دەس دنیاوە\nبەدەس مەینەت و جەور و جەفاوە\n\n\nدەستم دامەنت خێرا کە هەستە\nبە جامێ هەمووی بخەینە لاوە"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "سەیری کەن لەم عەسرەدا چۆن حورمەتی هیچ کەس نییە", "poem_description": "", "poem_text": "سەیری کەن لەم عەسرەدا چۆن حورمەتی هیچ کەس نییە\nهیچ بچووک بۆ گەورەییی خۆی ئەمڕۆ فرمانی نییە\n\n\nنەک ڕەفیقێ بۆ شەفیقێ بەڵکوو کوڕ بۆ باوکی\nکچ خوڵامی ئەمری دایکە قەدری ئینسانی نییە"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "لە خوێن و خۆڵا گەر بتلێمەوە", "poem_description": "", "poem_text": "لە خوێن و خۆڵا گەر بتلێمەوە\nناگریم، ناناڵم ناکڕوزێمەوە\n\n\nچاوم تاریک بێ گەر لە برسانا\nلە هیچ نامەردێ ناپاڕێمەوە"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "دڵێکم ئەوێ دڵداریم فێر کا", "poem_description": "", "poem_text": "دڵێکم ئەوێ دڵداریم فێر کا\nچاوی چنۆکی پڕ عەشقم تێر کا"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "ئەگەر چاوم لە تۆ جوانتر کەسێکی دی هەتا ماوم", "poem_description": "", "poem_text": "ئەگەر چاوم لە تۆ جوانتر کەسێکی دی هەتا ماوم\nئەڵێم خوایە لە ئەو دونیاش بەساغی هەڵنەیە چاوم"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "فرەم ناڵان لە دنیادا لە حەشریشا ئەناڵێنم", "poem_description": "", "poem_text": "فرەم ناڵان لە دنیادا لە حەشریشا ئەناڵێنم\nلە گۆڕیشا «ئەگەر ڕێت کەوتە سەر» گوێتە لە ناڵینم"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "تا کەی بەهار", "poem_description": "", "poem_text": "یەکێ نەمام ئەڕوێنێ و یەکێ نەمام ئەنێژێ\nئەمیان چاوەڕێی گوڵە و ئەویان فرمێسک ئەڕێژێ"}, {"poet": "ئەحمەد دەروێش عەبدوڵڵا", "poet_description": "['ناو : ئەحمەد دەروێش عەبدوڵڵا']", "book": "دیوانی ئەخۆل", "poem_title": "لەبەر زار و گرین چاوم خەریکی پەردە پۆشینە", "poem_description": "", "poem_text": "لەبەر زار و گرین چاوم خەریکی پەردە پۆشینە\nلە عەشقی نەوجەوانێ سوخمەکەی ئاڵە و کەوا شینە"}]