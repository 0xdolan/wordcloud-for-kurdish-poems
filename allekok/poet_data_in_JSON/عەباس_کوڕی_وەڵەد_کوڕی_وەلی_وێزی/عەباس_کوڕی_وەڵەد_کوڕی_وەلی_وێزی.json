[{"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "ئاخر گفتارم", "poem_description": "بەزمانی سەیید چۆ سەوزەوە بۆ فەقێ حەمە حەیدەر", "poem_text": "ئاخر گفتارم... \nگشت نیشاندەران ئاخر گفتارم\n\n\nگفتار بێ نیشان مەدۆ ئازارم\nبەندە قاپی یۆم نیشاندا وەنەت\n\n\nقاپی یەک دیشەن بواچۆم پەنەت\nهەق فرسەت بدۆ دڵشادم کەرۆ\n\n\nکەس بێکەسان نەجاتم دەڕۆ\nحەوڵت پەی مەدی ماوەری بەشت\n\n\nوەشەرتێ چەنیم هیچ نەبۆ غەشت\nبەندەی گوناه کار دڵشاد شارە\n\n\nئۆمێد گەورەم وە چواردە یارە\nئەتۆ مەواچە سەی چۆ سەوز یارە\n\n\nچۆ سەوز نە جوملەی گشت گوناه کارە\nئەی ئەی سەیید حەمە دڵ جەلا دەرم\n\n\nدڵشادم کەرۆ ئاغای قەمبەرم"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "ئاغا ئامادە", "poem_description": "١٩٥٨/٥/٥ - بۆ سەیید عەلی نەغە", "poem_text": "ئاغا ئامادە... \nلەشکر حازرەن پەی جەنگ ئامادە\n\n\nپەنامان وە زات موشکڵ گوشادە\nجیهان یەک ڕەنگ بۆ تەمامی سادە\n\n\nنەواچی مەڵڵا مەدۆ گەوادە\nها تەعلیم درمان پیر ئوستادە\n\n\nفیرقەی مونکیران وەبێ ئیرشادە\nچەو بۆنە وەیتەور مونکیر عینادە\n\n\nعەجایب غەوغا جەنگ و جیهادە\nئەی جەنگ و جەدەل پەرێ بەغدادە\n\n\nقیسمێ چە یاران بێ ئیعتیقادە\nمەشغوڵ غەیبەت فیتنە و فەسادە\n\n\nدایم فریاد ڕەس هەر جە ئیمدادە\nپەی ئاشۆی شاران یاران دڵشادە\n\n\nسادر بی تەمام وەیتەور ئیرادە\nتەمام زەبوون مۆ بەگ و بەگزدە\n\n\nغەدر کەربەلا هەر هان جە یادە\nڕەنج بەدکاران مەدان وە بادە\n\n\nجە سەبت تۆمار مونکیر نەفیادە\nئوستاد ئاهن کاوەی حەدادە\n\n\nیاری خوڵاسە تەمام ئازادە\nوەختەن نەجات بین جەی مەرگ و زادە\n\n\nدڵ ها چە خرۆش پەی وەخت و وادە\nداخڵ وە شرووت ئابا و ئەجدادە\n\n\nجەڕای هەقیقەت بیمان پیادە\nجە نیمەی مەیدان تەمام ئیفتادە\n\n\nدڵان وێنەی بەفر جە ئینجیمادە\nوەجۆش کورە حەل مەبۆ مادە\n\n\nوەنفووس پیر شەهرم ئابادە\nهیممەت یاران ڕاست کەردەن جادە\n\n\nدەخیلەن ئاغا جە مونکیر لادە\nموهر هەقیقەت جە دڵ نیهادە\n\n\nجە دووری دیدەت دڵ چە فریادە\nجەواب شیعرم بکەر ئیعادە"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "ئاغا ئەشعارم", "poem_description": "بۆ سەیید عەلی نەغە", "poem_text": "ئاغا ئەشعارم... \nئەتۆ نەکیانای جەواب ئەشعارم\n\n\nئەتۆ حەکیمی ئەمن بیمارم\nوەتیر بەدان دەروون زامدارم\n\n\nدەخیلەن پیرم ڕوود بکەر چارم\nکەشتی نەگرداب بەحر خونخوارم\n\n\nنەواچی مەڵڵا نەکەرد ئیخبارم\nئامانەن مورشید بکەر بێدارم\n\n\nکەلام تەفریقە ناشی سوارم\nکۆتا خزمەتم وەبێ کردارم\n\n\nجەی دونیای فانی خەیلێ بێزارم\nگیر وەردەی گەرداب نەفس بەدکارم\n\n\nجامەی مەجازی بییەن وە زینهارم\nدەلیل حایرین بسازنی کارم\n\n\nعاجز و مەحزوون زەلیل و زارم\nهیچ کەسێ نییەن بدۆ دەست بارم\n\n\nغوسەی ئەی جیهان ڕێزنان دەمارم\nپەی ڕەهنەموونی دڵ ئینتیزارم\n\n\nوە دەست نامەرد نەکەی شکارم\nجەڕای هەقیقەت تێک نەی ئەفکارم\n\n\nشادی وە میسقاڵ خەم وە خەروارم\nهەر وختێ زانای جە تۆی مەزارم\n\n\nمیهمان دونیای ئەی ڕا گوزارم\nمەست ڕۆی ئەلەست دیدەی خومارم\n\n\nخاسیم نەکەردەن بەد بییەن کارم\nئێستا پەشیمان خەجاڵات بارم\n\n\nیا هەق ڕاست باری وەزن ئەشعارم\nسینەم پڕ خەزنە گەوهەر بۆ بارم\n\n\nیا رب العباد بشنەو هاوارم\nپەی ڕاگەی غەڵەت نەکەی ئیجبارم\n\n\nعاسی عوسیان بار هەم شەرمەزارم\nناقیسەل عەقلم نییەن کردارم\n\n\nهەم ئەختیار و پیر دەروون بیمارم\nکەلب ئاستانەی دوڵدوڵ سوارم\n\n\nیا زات مەولا تۆنی میعمارم\nخەرابە زارەن لاهوورەن شارم\n\n\nپەی شای خوراسان بەندە زەوارم\nبێ پارە و بێ پووڵ وەبێ دینارم\n\n\nشەربەت شیرین بی وەژار مارم\nئەسیر و مەحبووس قەڵعە و حەسارم\n\n\nوێنەی دار بید دایم بێ بارم\nبەد خووی بەد ئەخلاق ساحێب وەقارم\n\n\nبێ سەبر و بێ حیلم جە قین و قارم\nداخڵ وە گرۆی زومڕەی بەد کارم\n\n\nبێ یار بێ یاوەر زوڵماتی تارم\nجە تەعنەی مونکیر هیچ نییەن عارم\n\n\nچون گەدای موفلیس وێڵ نام شارم\nچەمەڕای مەوسم فەسڵ بەهارم\n\n\nیاهەق سەبووک کەی گرانەن بارم\nدڵ پڕ جە وەسواس دەروون غوبارم\n\n\nچەنی نەزانان وەهام جەوارم\nپەرێ هامسایان هەم وەفادارم\n\n\nنابینا و عەلیل بێ کەسب و کارم\nجە نام یارستان بێ ئیعتیبارم"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "ئاغا بێ عەلەف", "poem_description": "", "poem_text": "ئاغا بێ عەلەف... \nمەعلووم جووت ناکا گاو وەبێ عەلەف\n\n\nیاڕەب بکیانی پێشینەن سەلەف\nمەڵڵا بێ چایی مەبۆنێ بەترەف\n\n\nبێزارم چە دەست نەفس نا خەڵەف\nپەی تەعنەی ناکەس دڵ بییەن هەدەف\n\n\nعەجەب ئاشووبەن شمشێر نە ڕووی کەف\nدروێشان فیرار بێزار بین لە دەف\n\n\nهەردوو لا حازر لەشکر سەفا سەف\nمەڵڵای بێ باوەڕ یەکسەر بی کەنەف\n\n\nچە دونیا نەمەند حورمەت و شەرەف\nچە تۆکڵ شامی مەکەران سەدەف\n\n\nمەبۆ فیرار کەم پەی قەریەی شەنەف\nگشت ئیجبارییەن وەبێ موکەللەف\n\n\nغەمناکم چە دەست قەومانی ئەحلەف\nجاهیل و نەزان خەڵقان دەلەف\n\n\nسەد حەیف نەیجاگە ڕۆح کەردم تەلەف\nمەحروومم چە بەزم ئەو بادەی قەرقەف\n\n\nئاخرش هیچ بی چەند عومر کەردم سەرف\nڕووسیاو خەجەڵ دڵ سەرد وێنەی بەرف\n\n\nنویسنام یەک کیتاب وە سی و دوو حەرف\nتەحقیق مەکەران چە دیوان عەرف\n\n\nتازە مەقبووڵەن قەدیم ماچان خەرف\nمەعنا مەغلووقەن سڕ ها چە تۆی زەرف\n\n\nئەوەڵ وە ڕەجای شای سوار ڕەف ڕەف\nدووەمین وەهیممەت پادشای نەجەف\n\n\nبۆ تەمەع ئەخۆن قەسەم و حەلەف\nبەڵا ئامادەن ئانیفەن ئەنەف"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "ئاغا مەغروورەن", "poem_description": "بۆ سەیید عەلی نەغە", "poem_text": "ئاغا مەغروورەن... \nفیرقەی جاهێڵان تەمام مەغروورەن\n\n\nفیرقەی سەییدان گشت ئوجاخ کۆرەن\nخانەدان وێران یەکسەر خاپوورەن\n\n\nئەحواڵی وەیتەور جە یاری دوورەن\nئینە کەی ئەرکان شەرت و دەستوورەن\n\n\nڕاگەی هەقیقەت بێ زوڵم و زۆرەن\nدەروون بێ کینە دایم پڕ نوورەن\n\n\nجەی سەردی ساعەت یاری زەروورەن\nخزمەت حەساوەن گفتەی زەبوورەن\n\n\nسککەی ئەهلی هەق هەمیشە مۆرەن\nواجیبات تەمام دڵ پڕ سروورەن\n\n\nوە بێڵ زوبان دڵان ڕەنجوورەن\nپەی جیفەی دونیا عالەم مەقهوورەن\n\n\nگرۆی یارستان جە شادی و سوورەن\nفیرقەی مونکیران دڵ چون دەیجوورەن\n\n\nجەی پرد فانی مەخلووق عبوورەن\nبەعزێ بێخەوەر بەعزێ غەیوورەن\n\n\nدەروون مەیخانەی ئاو ئەنگوورەن\nوەخت شەوق و زەوق خانە مەعموورەن\n\n\nمەعمووڵەن مەڵڵا پڕ جە قسوورەن\nأنا الحق واتەن کار مەنسوورەن\n\n\nجەی وەخت فەقیر حاڵ دایم مەنفووەن\nقەڵبم بەوێنەی گڕەی تەنوورەن\n\n\nهەمیشە دڵم هەر جە حزوورەن\nکۆتا خزمەتم عەفوت مەنشوورەن\n\n\nجە خانەی ئوجرەت نیشتەم مەجبوورەن\nیار بییەن وە مار دەور سەمتوورەن\n\n\nدەخیلەن ئاغا ببەر خەبەردار\nچە بەعزێ ئەتوار وێت کەر نیگادار\n\n\nکینە و عەداوەت بنەر وەلاوە\nپەرێ قەوم و خوێش بوە وە باوە\n\n\nهەنی کافییەن تەتویل کەلام\nمەعلوومت مەبۆ ئاخر سەرەنجام"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "ئاغە تاقەتم", "poem_description": "نامە بۆ حەمە ئاغای خوبیلە لە سلێمانی", "poem_text": "ئاغە تاقەتم... \nئەختیار و پیرم نییەن تاقەتم\n\n\nمەحرووم و مەئیووس چە مەلاقەتم\nوجوودم بادار هەنەن زەحمەتم\n\n\nگەردەن نیهادەی شاه قودرەتم\nمونتەزیر وە لوتف قاپی ڕەحمەتم\n\n\nئەر سەد دڵ ئازار هەنەن حیددەتم\nکەمتەرین نە گشت یاری سیفەتم\n\n\nفیرقەی مونکیران مەکەن لەعنەتم\nوە سایەی یاران ساحێب دەوڵەتم\n\n\nسەر سەری کەم فام چە حەماقەتم\nجار جارێ دڵشاد گاه چە میحنەتم\n\n\nبێ شەوق و بێ زەوق دڵ پڕ زوڵمەتم\nکثیر العیال ساحێب کوڵفەتم\n\n\nلقا الله الحق مۆ قەناعەتم\nدایم خەجاڵەت کەردەی سەبقەتم\n\n\nچەنی غارستان نییەن ئولفەتم\nبێزار چە دیدار حۆری جەننەتم\n\n\nجەنی بەد گۆیان وە کەم مودەتم\nڕەزیل و سەفیل چە نام عەشرەتم\n\n\nهەرچی خوداوەند کەرد وە قیسمەتم\nمەمنوون و مەشکوور شاه وەحدەتم\n\n\nچە بەعزێ ئوموور بێ شەفەقەتم\nوەلەو سکووتم زۆر وە دیقەتم\n\n\nیا حەق قەبووڵ کەی هەم دەخاڵەتم\nعاسی و شەرمەزار وە خەجاڵەتم\n\n\nزوبانم بڕیان وە سەلامەتم\nخەتای فراوان کەردەن ثقلەتم\n\n\nچەلای سەڕافان هەنەن قیمەتم\nبەڵێ چەی عەسرە نییەن ڕەغبەتم\n\n\nباوەڕ نەداران وە ڕیوایەتم\nنادر الامثال نەی جا قیللەتم\n\n\nبێ قەدر و حورمەت چە نام میللەتم\nمسکین و فەقیر بێ عەزەمەتم"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "ئاغە فیداتم", "poem_description": "نامە بۆ سەیید ئەلیاس", "poem_text": "ئاغە فیداتم... \nئاغە گیان قوربان تەمام فیداتم\n\n\nدائیما موحتاج دەنگ و سەداتم\nمونتەزر وە ئەمر وەعدە و سەعاتم\n\n\nئیمساڵ وە خزمەت یاران نەهاتم\nیە خەیلێ وەختەن بڕیان بەراتم\n\n\nعاجز و مەحزوون چە گۆشە ماتم\nبێ شەوق و بێ زەوق وەبێ خەڵاتم\n\n\nلقا الله الحق مەدۆ قنیاتم\nبێزار چە دیدار حۆری جەنناتم\n\n\nمەبۆ بپەرسی داد و شکاتم\nپەرێ ئاغای وێم ئی شیعرە واتم\n\n\nچەی سەردی سەعات تەڵخەن ئەوقاتم\nچە دووری یاران زۆر خەجاڵاتم\n\n\nئەختیار پیرەنان بێ دەستەڵاتم\nهەمیشە مەراق خاک و پای ڕاتم\n\n\nمەعیووب مەخڵووط ڕووی سەربەساتم\nنادان موفلیس وەبێ ئەقواتم\n\n\nچەی سەردی ساعەت دەروون زوڵماتم\nمەر زات بیچوون بدۆ نەجاتم\n\n\nدایم چە دووعای دەفع بەڵاتم\nئەر قەبووڵ کەری بەندە مەڵڵاتم\n\n\nموقیم چە تەرفیع شەوق و جەلاتم\nشەبان تا وە ڕۆژ هەر چە سەناتم\n\n\nئەر تاڵبەنی دایم چە لاتم\nدڵشاد مەسروور شەوق و خەناتم\n\n\nبەڵێ چی زەمان کەم ئیلتیفاتم\nئاغا گیان هەر وەقت من وە تەماتم\n\n\nبەڵێ چە ئی وەقت وەبێ تاعاتم\nبێ یار و یاوەر وەبێ حاڵاتم\n\n\nیاران ڕەحم کەن وەحاڵ حەیاتم\nشیوەن بێهوودەن بعد المماتم\n\n\nفیدای ڕدێن، بەژن و باڵاتم\nمەبۆ گۆش بدەی وە مەلاقاتم\n\n\nوە هیممەت تۆ خۆش ئەشعاراتم\nغایەت لەذیذەن گشت مەقالاتم\n\n\nپەی ساڵێ هەنی سەوز مەبۆ کاتم\nپەرێ هیچ شەخسێ ئی ڕەزم نەواتم\n\n\nگشت وە ڕمووزەن یەکسەر ئەبیاتم\nموحتاج ئوستام کەمەن ئاڵاتم\n\n\nغایەت لەزیزەن کار و سەنعاتم\nئوستاد کامڵ وەتۆ ڕەجعاتم\n\n\nچە زاهر سەواب خەفا پەنهانەن\nنیک و بەد چەلای خالق عەیانەن\n\n\nحەیات و مەمات چەلام سییانەن\nچ حاجەت وە حەرف واتەی بەیانەن\n\n\nئی نەفس غەددار خەتای کێمانەن\nعاقبت الامر مەردەن ڕێمانەن\n\n\nنەفس ئەممارە دایم عیسیانەن\nنەفس موتمەئین قانیع وەنانەن"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "ئیبتدا بە نام حی ذوالجلال", "poem_description": "بۆ مام موحەممەد دەروێش عەلی", "poem_text": "ئیبتیدا بە نام حی ذوالجلال\nخالق المخلوق ڕۆز و ماه و ساڵ\n\n\nمورغ دەروونم وەیتەور کەرد خەیاڵ\nحەساوم کەردەن بە وێنەی ڕەماڵ\n\n\nمەڵڵای بێ بەهرە، خامەن ئەی خەیاڵ\nبێزارم جە دەست فیرقەی قیل و قاڵ\n\n\nڕەئیس و ڕیشوەت حوکام کەرد ئیغفاڵ\nئیدارەی فەقیر یەکسەر بییەن تاڵ\n\n\nتاکەی دەوام کۆ ئەی حاڵ و ئەحواڵ\nوە گەردەن زاڵم ئاه ماڵ و منداڵ\n\n\nهەرکەس داشتەبۆ سەروەت، موڵک و ماڵ\nهەر ئەو مەقبووڵەن ئەر سەد بەد ئەفعال\n\n\nمەراق وە حەرام بێزار چە حەڵاڵ\nدەوری ناکەسەن زەمانەی دەجاڵ\n\n\nفیرقەی زاڵمان گشت فارغ البال\nمایشوف عیبه ولا یدیر بال\n\n\nعەبەس بێهوودەن چە بەحس و ئەحواڵ\nدایم مەعیووبەن شەخس فەقیر حاڵ\n\n\nئەختیار پیر لاواز کثیر العیال\nخەتام فراوان دەروون ئینفیعال\n\n\nهیچ کەس فەخر نەکۆ وەبەخت و ئیقباڵ\nوە یەدی هەقەن کریم الخصال\n\n\nجایزەڵ خەتام دڵ وێنەی زوخاڵ\nحەیا فیرار کەرد نامووس پایماڵ\n\n\nدیوانخانە بی وە پەچای زماڵ\nبییەن وە ڕیش خەند گشت ساحێب کەماڵ\n\n\nئەگەر ئەی دەورە دەوام کۆ ئەتواڵ\nخودا و پێغەمبەر مونکیران بەتاڵ\n\n\nئەشعارم دوڕەن نادر الامثال\nسەڕاف مەزانۆ قیمەت گەوهەر لاڵ\n\n\nقەهرەمان چەنی هەم ڕۆستەمی زاڵ\nاخر الانجام نگوون بی جە چاڵ\n\n\nحەزرەت ڕەسوول واتەن ئەی مەقال\nانا بشر مثلکم ارسال\n\n\nجبرائیل پەرێم وەحی مەکۆ ئینزال\nمەواچی پەرێ موئمین خۆش جەمال\n\n\nهیچ فەخرش نەکەرد حەبیب زوڵاڵ\nواردەش نانی یەو پۆشاکش بی شاڵ\n\n\nپەرێ خود بینان حازرەن زەواڵ\nچەند هەزار ملووک نیگوون بی دەرحاڵ\n\n\nانا ربکم نەمروود وات تیمثال\nوەنار جەحیم ڕۆح کەرد ئینتیقاڵ\n\n\nبیست و دوو مەسرەع شیعرم بی ئیکمال\nدەروون تەیار بەر وێت مەکەر ئیشغال"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "ئیبتدا بە نام پادشای قەدیر", "poem_description": "نامە بۆ فەقێ حەمە حەیدەر", "poem_text": "ئیبتدا بە نام پادشای قەدیر\nخالق المخلوق سوڵتان سریر\n\n\nسەلامم هەنەن برای بێ نەزیر\nنیگەهدارت بۆ سەی ئەحمەدەل میر\n\n\nچە قەریەی زەنقڕ واتم وە تەقریر\nعەرزم کەرد وەنەت چوار قسناق شەعیر\n\n\nقەوڵت دا تەمام وە بەندەی فەقیر\nقەوڵی جۆ وە جۆ نەدارۆ تەوفیر\n\n\nمنیش وا کیانام سەی عەباس چۆ سەوز\nوە قەوڵ حەقیقەت شەرت ڕاگەی - - ز\n\n\nگێڵا وەدەما وەبۆشو بەتاڵ\nواتش دەنگ نەکەرد ئوستای پڕ کەماڵ\n\n\nمنیش سکووت بیم عاجز و مەحزوون\nئەمرش وەی تەورەن قەیووم بێچوون\n\n\nمەڵڵا موستەحەق مەعاش ڕاتبە\nقەتحەن ناکەم لێت هیچ مەعاتەبە\n\n\nپەروانەی شەعیر حونطە میهمانم\nپاقلە و زوڕات نیشتەن وە شانم\n\n\nحەیی و حووی مەکەم هیچ نمەزانم\nفڕ و فێڵ جیهان ها لە گیرفانم\n\n\nنحن قسمنا کەم کەردەن نانم\nنەمەندەن تاقەت تاب و توانم\n\n\nسەد حەیف زایە بی واتەی بەیانم\nیار نییەن وە تەنگ زاری و گریانم\n\n\nئەر زات موتڵەق نەکۆ دەرمانم\nساڕێژ نمەبۆ کۆنە زامانم\n\n\nبرای خۆش ڕەونەق فەردم شەعیرەن\nقەرار ئەی وەختە بەوللبەعیرەن\n\n\nحاکم و نواب گشت بێ زەمیرەن\nفیرقەی ئەهل هەق یەکسەر یەخسیرەن"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "ئیبتدا بە نام یا عەلی مەدەد", "poem_description": "بۆ مام موحەممەد دەروێش عەلی", "poem_text": "ئیبتیدا بە نام یا عەلی مەدەد\nئەی دۆعا نویسنام پەی مام موحەممەد\n\n\nنیگەهدارش بۆ الله الصمد\nئومێدم هەنەن لاڵەم نەبۆ ڕەد\n\n\nئەگەر چل ساڵ بۆ وە یا خود هەم سەد\nمەبۆ داخڵ بین وە قەبر و ئەلحەد\n\n\nئەی ڕای هەقیقەت ابا عن الجد\nبۆ وە قیسمەتمان وەبێ حەد و عەد\n\n\nجە ڕۆژ ئەزەل ئەر نیک، ئەگەر بەد\nنویسیان جە تۆمار وە قەڵەم زەرد\n\n\nڕۆژێ هەزار جار پێمان باچان دەرد\nمەبۆ جە دڵمان نەبۆ کینە و گەرد\n\n\nقەبووڵمان کەردەن کۆچ بەردەڵبەرد\nمەبۆ تەیار بین چون سوارەی جەرد\n\n\nیە مەڵڵا واتەن دایم دڵ پڕ دەرد\nپەنامان بەردەن وە دوو، هەفت نەرد"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "ئیبتیدا بە نام حی ذوالجلال", "poem_description": "", "poem_text": "ئیبتیدا بە نام حی ذوالجلال\nپادشای بێباک بێ میسل و میسال\n\n\nلازمەن شەرحێ بارین وە مەقال\nزەمانەی زەندیق بەدبەختی ڕەجال\n\n\nنەهیچ گرۆهێ نەمەندەن ئەقوال\nگشت بی وە مۆدە حەیا پایماڵ\n\n\nهەر کەس نی زەمان داشتە بۆ ئەمواڵ\nهەر ئەو مەقبوولەن نە ڕووی ماه و ساڵ\n\n\nئەر سەد عەیبش بۆ بە وێنەی غرباڵ\nما یشوف عیبه و لا یدیر بال\n\n\nمائیل وە حەرام بێزار چە حەڵاڵ\nدەور ناکەسەن زەمانەی دەججاڵ\n\n\nعەیبش بێ هوودەن چە بەحس و ئەحواڵ\nئەفعال مەردم ماوەر وە خەیاڵ\n\n\nگەنم بێ قیممەت ئەرزەل چە زوخاڵ\nگڵە سەر وە جۆ نمەدۆ بەقاڵ\n\n\nچە گێڵ حونطە عاجزەن کەییاڵ\nوە فسق و فاسق مەردمان مەیال\n\n\nچە حوب عوزری کەس ناکا سوئال\nیە ساڵ مارەن وە گفتەی ڕەمماڵ\n\n\nئەمر هەزاران خالیق کەرد ئیرسال\nچە مەغروری کەس نمۆ وە جەووال\n\n\nموئمین ئەو کەسەن سالم بۆ چە قال\nوێش کەمتەر گێرۆ چە ئەدنای مناڵ\n\n\nنەک دایم توند بۆ وێنەی بای شەماڵ\nلای حەق یەکسانەن پادشا و حەماڵ"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "ئیبتیدا بە نام حی لا یموت", "poem_description": "", "poem_text": "ئیبتیدا بە نام حی لا یموت\nڕازق و ڕەزاق موور و عەنکەبووت\n\n\nئەسڵ و فەرع چون یەک گشت بییەن مەخلووت\nڕزق قەلیل بییەن قووت لایەمووت\n\n\nعالەم بێ ئەقواڵ نەداران سبووت\nچەی وەخت و زەمان لازمەن سکووت\n\n\nفیرقەی یارستان گشت بییەن پەرپووت\nئیتیفاق نییەن چەنی یەک مەربووت\n\n\nتەقدیر قیمەت کاتب الخلوط\nمەعلووم بۆ چە لای فیرقەی قەوم لووت\n\n\nنویسنای کاغەز بیست فلس تەمام\nئیعلانم کەردەن پەرێ خاس و عام\n\n\nئوجرەت قیمەت هەم کاغەز وانە\nچەهار فلسەن وەبێ بەهانە\n\n\nنویسنای کیتاب سەترێ یەک فلس\nبەیان بۆ چە لای قەوم نادرووس\n\n\nدۆعای نەزڵە بڕ بیست و پێنج فلس\nمەعلووم بۆ چە لای قەوم یەقین سس\n\n\nدۆعای تەعبە بڕ یەک چارەگ دینار\nقیمەتش کەمەن وەچار و ناچار\n\n\nدۆعای بازووبەند یەعنی نیم دینار\nچە کیتاب جەفر مەعلوومەن ئیزهار\n\n\nسەێر تاڵع کەردەن وە بیست فلسەن\nئەر سەد بواچان مەڵڵا موفلیسەن\n\n\nتەرتیب ئاداب هەم پەرێ... \nوە دە فلسەن بەیان بۆ قیمەت\n\n\nتەرتیب دۆعای هەم حەلل مەربووت\nوە چوار سەد فلس بە غایەت مەزبووت\n\n\nدۆعای بیماران ئەتفاڵ سەغیر\nوە چواردە فلس کەرەم کەر تەقدیر\n\n\nدۆعای بیماران ئەشخاس کەبیر\nوە هەژدە فلس مەعلوومەن دڵگیر\n\n\nوەهەشت فلسەن جەنابت ئەرقام\nئیعلانم کەردەن پەرێ خاس و عام\n\n\nئوجرەت قیمەت هەم عەقد و نیکاح\nوەسێسەد فلس مەعلوومەن موباح\n\n\nمەحەببەت نامە پەرێ ژە مەئیووس\nچە لای مێرد وێش ببۆ خۆشەویس\n\n\nپەنجا فلسەن هەم عەلیالئووسووڵ\nساوەر و داندۆک هەم کەرۆم قەبووڵ\n\n\nدۆعایە دیگەر بۆ حەل شەق وەسێن\nئەی فیرقەی ژەنان مەعلوومەن قورشەین\n\n\nدۆعایە هەنی پەی خەوف و خەتەر\nوەچل فلسەن مەعلوومەن یەکسەر\n\n\nدۆعای گووشا دڵ بەخت دوختەران\nوە سێسەد فلس مەعلوومەن عەیان\n\n\nحەقەلعەزائیم پەی ماڵ سەرقەت\nهەم وە پێنج ڕوپیە مەعلوومەن قیمەت\n\n\nدۆعای تێغ بەند ئیمام عەلی\nوە پێنج سەد فلس مەعلوومەن بەللی\n\n\nدۆعایە هەنی یەعنی گوللە بەند\nوە دوو دینارەن وەبێ چون و چەند\n\n\nدۆعای دیگەر بۆ تفڵ خۆڵ خۆر\nقیمەتش مەعلووم یەک مریشکێ سوور\n\n\nغەیر ئەز مەڵڵایی نەدارۆ سەنعەت\nسەرمایەم ئێدەن بێ مزە و مننەت\n\n\nهەر کەس ڕازییەن وە موعامەڵە\nمەعلووم ئەو شەخسە غایەت کامڵە\n\n\nهەر کەس وەی قەوڵە ببۆ دڵ گران\nمەعلووم... چە فیرقەی... \n\n\nئەر پارە نەبۆ حونطە یا شەعیر\nمومکینەن چە لای دەوڵەمەند فەقیر\n\n\nوە قەوڵ ئی قانوون مۆ کەران ڕەفتار\nئیناثەن ذکوورەن صیغار و کیبار\n\n\nهەرکەس چی قانوون کەرۆ ئیختیلاف\nچە لای خوداوەند هیچ نمەبۆ عاف\n\n\nسەد حەیف نەمەندەن مێردان سەڕاف\nگەوهەر شوناسان دوورەن چون کۆی قاف\n\n\nیە مەڵڵا واتەن ڕەنجە ڕۆیی یەن\nساکن ماوای عەرەب کۆیی یەن"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "ئیبتیدا بە نام حی لا ینام", "poem_description": "", "poem_text": "ئیبتیدا بە نام حی لا ینام\nخالق المخلوق تەمام خاس و عام\n\n\nئەشعاری لەتیف ئینشا کەم تەمام\nبۆ وە یادگاری پەی دەور ئەییام\n\n\nنەواچان مەڵڵا کەردەن خەیاڵ خام\nوە گفتەی ڕاستی بەشەر مۆ ئیلزام\n\n\nعالەم گشت غافڵ گیرەن وە تۆڕ دام\nکەمەند حرس و نەفس شکستەن لەجام\n\n\nنمەز چێش واچوون ئەی فیرقەی ئیسلام\nگشتمان وە دینار بیەنمێ غوڵام\n\n\nقەلیلەن چەی وەخت مەردێ ساحێب فام\nپڕەن جەهەننەم چە خوێڕی و لەگام\n\n\nزەحمەت چە بەهەشت پێماندەن مەقام\nئەفعالمان بەدەن خولاسەی کەلام\n\n\nکردار حەساوەن گفتار بێ مەقام\nئاگا و بیناهەن چە هەفتەم خەیام\n\n\nتەدبیرێ بکەین پەی یوم القیام\nئی فانی هیچەن نەدارۆ دەوام\n\n\nخوا ئیمان و دین پێمان کۆ ئینعام\nدینمان پایماڵ کەرد ئی فانی ئیکرام\n\n\nئێران و توران تا وە میسر و شام\nتەکەللوم مەکەن وە فوحش و دوشنام\n\n\nقەناعەت ناکەن وە زوبدەی کەلام\nجاهیلان مەغروور بێ صەڵا و صیام\n\n\nنەفس موتمەئین بۆ بنیش چە لام\nچە تەعنەی ناکەس وێت مەکەر کەم فام\n\n\nنەفس ئەممارە مەکەرۆت بەد نام\nوە نێش خەنجەر جەرگت مەکۆ زام\n\n\nیا رب العباد نەمەند توانام\nبارم گرانەن سا بۆ وەهانام\n\n\nئەوسا مەجهوول بیم ئی حاڵ نەزانام\nئێستە پەشیمان دڵ گرتەن ئارام\n\n\nیەک شەخسێ غەیبی ماوەرۆ پەیام\nوەختەن زهوور بۆ مەهدی چە ناکام\n\n\nقەلب عاقڵان پڕەن چە ئالام\nڕەئیس وە ڕیشوەت ئیغفاڵ کەرد ئەحکام\n\n\nکەی ڕەوشەن مەبۆ ئی شەب ضەلام\nچەی خانەی حیرەت بیەنان سەرسام\n\n\nپەناهم بەردەن وە دوازدە ئیمام\nوە چواردە مەعسووم جنة المقام\n\n\nیە واتەی فەقیر قلیل الکلام\nعاجز و مەحزوون مەڵڵا عەباس نام"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "ئیبتیدا بە نام حی معظم", "poem_description": "", "poem_text": "ئیبتیدا بە نام حی معظم\nخالق المخلوق بەبێ زیاد و کەم\n\n\nراس المال دەوێت سەرمایەی قەڵەم\nپەنامان وە زات شاه ذو الکرم\n\n\nئی کەشا کەشە ئی ڕەنج و ستەم\nگشتش پەی جەناب حەزرەت شکەم\n\n\nمەعلووم بۆ لێتان یاران هامدەم\nزینهار پەی جیفە مەکەردێ نەعەم\n\n\nگرۆی عاقڵان نۆش مەکەرۆ سەم\nچەنی هیچ فەردێ نمەدەرۆ دەم\n\n\nئی ڕەزاڵەتە غوصەی چەنی غەم\nگشتش پەی جەناب حەزرەت شکەم\n\n\nمەرد حەق بایەد هیچ کەس نەکۆ زەم\nقافڵەی عەقڵش نەوا کەرۆ ڕەم\n\n\nحرس و نەفس زۆردار چون مار ئەرقەم\nدایم غوڕانەن وەک شێر و دژەم\n\n\nدەسیسە و دروغ بەد بەختی ئادەم\nگشتش پەی جەناب حەزرەت شکەم\n\n\nکەللەم پڕ غوبار چە تۆز و چە تەم\nیاران چێش کەرۆن چە دەست ئی شکەم\n\n\nچە کۆ پەنهانەن ئەو باغچەی ئەرەم\nچە وەجهەلبەشەر چێشەن مورەقەم\n\n\nیە واتەی عەباس چون پەروانەی شەم\nکەلب کەمتەرین شای ساحێب کەرەم"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "ئیبتیدا بە نام حەی لایەنام", "poem_description": "", "poem_text": "ئیبتیدا بەنام حەی لایەنام\nخالق المخلوق تەمام خاس و عام\n\n\nسڵام بۆ وەنەت فەقێ خۆش کەلام\nدۆعا گۆتانم جە سوب تا وەشام\n\n\nواجیبەن پەی یار عیززەت و ئیکرام\nنەوا پەی نەزان ئاڵچاغ و لەگام\n\n\nئەمسالت نییە تا وە میسر و شام\nهەفتەێی جارێ بنیشە جە لام\n\n\nئەی جیفە هیچەن اخر الانجام\nبێزارم جە دەست میللەت نەفام\n\n\nکەی ساڕێژ مەبۆ ئەی عیللەت و زام\nنەزدیکەن لوقمان بکیانۆ دەوام\n\n\nڕاستی نەمەندەن چە دەور ئەیام\nنمەیۆ وەکار نماز و صیام\n\n\nسالم و سەلیم شەرتەن پەی ئیسلام\nکەسب و کەسابەت یەکسەر بی حەرام\n\n\nحەڵاڵ نەمەندەن جە لای خاس و عام\nوەختەن ڕەوشەن بۆ ئەی شەب ظەلام\n\n\nبێ ڕەحم و ئینساف گشت ساحێب ئەقڵام\nگرفتار وەدەست ئەی نەفسی لەوام\n\n\nخانەی دڵ وێران ئیمان کەرد ئیزهام\nوەشەو مەوینی عەجایب ئەحلام\n\n\nفەقێ مەعلوومەن وەخیمەن ئەنجام\nگشت خەتا و گونا بڕیان وە باڵام\n\n\nمەر... سوار بەیۆ وە هانام\nنابینا و زەعیف نییەن توانام\n\n\nبەحر هەقیقەت تەمام نەوانام\nتەرتیب کەم کیتاب چون عومر خیام\n\n\nجە ڕووم و ئێران مەقبوڵ وە دەوام\nإنّ الله محیط مەعرووف لە کەلام\n\n\nوەبێ ئەمر هەق نمەیۆ ئیلهام\nئەر نیک و ئەر بەد جەی دۆڵاب دام\n\n\nجە یەک فابریقە ئیجاد کەرد خودام\nهەنی چە مەحشەر هیچ نییەن پەروام\n\n\nمەعسووم و فەقیر جەننەتەن مەئوام\nئەر خیلافم وات بکەردێ خەفام\n\n\nضەمائیر ڕەوشەن وە یار مۆ غوڵام\nجامەی مەجازی ئەی دەباغی خام\n\n\nئەشعارم ناقس باقی والسلام"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "ئیبتیدا بە نام حەیی تەوانگەر", "poem_description": "", "poem_text": "ئیبتیدا بەنام حەیی تەوانگەر\nفەردی بێ زەواڵ خالیق ئەکبەر\n\n\nشیعرێ خۆش مەقال ئیکمال کەم یەکسەر\nوە خۆش دەماغی دڵ بێ مووکەددەر\n\n\nوەک یەک خائینەن فرزەند و پدەر\nبرا وە برا عەدو هەردوو سەر\n\n\nهامسا چە هامسا نمەکۆ هەدەر\nبڕوا نەداران چە خەوف مەحشەر\n\n\nیەومەن فە یەومەن ڕۆژ چە ڕۆژ بەتەر\nمەخلووق گومڕاهەن بێ خەوف و خەتەر\n\n\nلیسانەن وە یەک مەوان وە چاکر\nوەدەم موسڵمان وە دڵ چون کافر\n\n\nچە گومڕایی خەڵک چە مەکر ژەنان\nئەمنییەت نییەن چەی وەخت و زەمان\n\n\nچە بەد ڕایی خەڵک هەزار ئەلئامان\nموبتەلای فیسقەن پیر چەنی جوان\n\n\nمەگەر کە مەردەن نییەن چە یادتان؟ \nوە کۆنا لوا گشت ئەجدادتان\n\n\nئەی ماڵ دنیا کێ بەردەن وە قەبر\nحەوسەڵەتان بۆ هەم کەردێ سەبر\n\n\nئەگەر هەزار ساڵ عومرت بۆ تەمام\nعاقیبەت مەرگەن ئاخر سەرەنجام\n\n\nسەد و بیست و چوار هەزار پێغەمبەر\nهیچ کەس ئەی دونیا نەوەردەن وە سەر\n\n\nچەند سەڵاتینان چە پێشدا دیان\nچەی دونیای فانی ئامانێ و شیان\n\n\nچەندێ ملووکان گشت چە کەیانیان\nعاقیبەت یەکسەر گشتش فەوتیان\n\n\nچەندێ بوزرگان چە ئەشکانییان\nچەی کاروان سەرا بەر نەکەردەن گیان\n\n\nچەندێ پادشاهان چە ساسانییان\nساحێب زۆر و زات جیهان پەهلەوان\n\n\nشەربەت ئەزەڵ یەکسەر کەردەن نۆش\nچە دەرد میحنەت گشت بین فەرامۆش\n\n\nکەمێ هۆشتان بۆ فیرقەی قەوم لووت\nوە یەک مەواچدێ دەرد و زەقنەبووت\n\n\nیەهوودی خەیبەر نەیجا حازرەن\nئەر چون فەڕەنگ بان بێ وەسواسترەن\n\n\nزەمانەی قەحپە دەور سۆزانی\nڕاستی ئەمەیە ئەگەر ئەیزانی\n\n\nزومڕەی مەجهوولان گشت خاتر شادەن\nزەمانەی زەندیق دەور... \n\n\nقەدیم خانەدان گشت بی یەختەسار\nجەدید مەقبووڵەن نەڕۆی ڕۆزگار\n\n\nوە ڕیا کاری دەسیسە و درۆغ\nهەتا مەیاوان وە حەدد بلووغ\n\n\nنجاة فی الکذب نەی وەقت ڕەواجەن\nفیرقەی سادیقان دایم موحتاجەن\n\n\nمن صبر ظفر نەی وەقت ناڕاستەن\nمن صبر کفر صحیحا ڕاستەن\n\n\nقسەی پێشینان نەی وەخت چەواشەن\nمەردم تەقەلاش پەرێ مەعاشەن\n\n\nئەی دونیا جیفەن تاڵب کیلابەن\nچەو بۆنە وەیتەور خاڵمان خەرابەن\n\n\nفەرموودەی ڕەسووڵ ئیزهارەن ئیمڕۆ\nئۆمەتش مەبۆ هەفتا و سێ گرۆ\n\n\nیەک گرۆش مەبۆ وە ئەهل نەجات\nوەبێ پرس و جۆ یدخل الجناة\n\n\nهەفتا و دوو فیرقەش هەم ئەهلی نارەن\nجاگەی جەهەننەم پێشان قەرارەن\n\n\nهەر کەسێ ماچۆ من گرۆی ناجیم\nعەمامەی سفید من کەوا حاجیم\n\n\nمەر خالیق وە وێش زانۆ کێ خاسەن\nسانیع سەنعەت بێ درۆ و ڕاستەن\n\n\nموئمین ئەو کەسەن قەلبش بۆ سەلیم\nبێ شک مەئواشەن جناة المنعیم\n\n\nموسلیم غەیر موسلیم هەر کەس بۆ دڵپاک\nعەزیزەن چە لای فەرد تەنهای تاک\n\n\nچە زاهیر سەواب خەتا پەنهانەن\nنێک و بەد چە لای خالیق بەیانەن\n\n\nوە مەرد دانا یەک حەرفێ وەسەن\nچە لای مەجهوولان گفتەم عەبەسەن\n\n\nمەعلوومەن چە لای ئەهل عورەفا\nزومڕەی شاعیران نەداران وەفا\n\n\nڕۆژێ دوو دەفعە ئر نەبۆ چایی\nئەحواڵ پەرێشان چون مانگای زایی\n\n\nئەکەفم ڵە ماڵ وەبێ سەدا و دەنگ\nسەد دادم چە دەست قەوم دڵ چە سەنگ\n\n\nخەیلێ جار هەنەن وەبێ جغارە\nدەر ناچم لە ماڵ چارم نا چارە\n\n\nهیچ کەسێ ناڵێ مام مەڵڵا چۆنی\nئەگەر بپرسێ ئەگرم لە ڕۆنی\n\n\nهەزار مەرحەبا ناکا یەک فلس\nدادمەن چە دەست قەوم یەقین سس\n\n\nبێ سیدق و یەقین گشت شکەم پەرس\nمەشغوڵ وە غەیبەت گەواد و تەرەس\n\n\nچە زات خالیق هیچ نمەکەن شەرم\nمەشغوڵ وە جیفە غەیبەت گەرمای گەرم\n\n\nانما المومنون ماچان اخوة\nوە گرۆی کەذاب هەزار لعنة\n\n\nفتنە خۆ مەعلووم چە قەتڵ ئەکبەرەن\nئەی بەندە ئاخر توخم بەقەرەن\n\n\nهەر کەس نەیجا بۆ کەردە خەراوەن\nدیانەت فەوتیان هەر بەحسی ئاوەن\n\n\nئێستاکە دەوران تازە پیاوەن\nفیرقەی فەقیران قسەش ناباوەن\n\n\nئەی بەندەی فەقیر موعەللیم گاوەن\nتاڵعم نەحسە نە تۆی قوڕاوەن\n\n\nگفتەی ماڵداران وە بان چاوەن\nسنف فەقیران جەرگش چون قاوەن\n\n\nسنف مەغرووران ئەسپش وەتاوەن\nدینداری قەلیل ئیمان چە پاوەن\n\n\nیە مەڵڵا واتەن نە عام ڕیسوایەن\nساکن ماوای عەلی سەرایەن"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "ئیبتیدا بە نام حەیی خۆش لیقا", "poem_description": "", "poem_text": "ئیبتیدا بە نام حەیی خۆش لیقا\nخالق المخلوق دنیا و ما فیها\n\n\nقەرار دادەی حووت ماهی چەنی گا\nحەیی لایەمووت ئەبەدەل بەقا\n\n\nیا ڕەب وە دەرگات سەد حەمد و سەنا\nموحتاجم نەکەی وە شەخس دەنا\n\n\nبەندە موحیبەن وە اهل العبا\nکەلب ئاستانەی علی الاعلىٰ\n\n\nئەر سەد مونکیران بدەرام جەفا\nمەدح شای مەردان نمەکەم خەفا\n\n\nبشنەودەێ یاران وە کەیف و سەفا\nمەدحێ چە تەوسیف زات مستەفا\n\n\nمەعلوومەن چە لای ئەهل عورەفا\nچە عەشق ڕەسووڵ سازیان ئەی دونیا\n\n\nڕجا چی ئێدەن چە ڕۆز ئەو دونیا\nتاج لەولاکش وەڕووی سەر نیا\n\n\nکەلام قەدیم وە خەڵات دریا\nموحەممەدەل ئەمین وەنامش نریا\n\n\nدونیاتان نەڕووی خاک مەبۆ ڕوویا\nئیبتیدا بە نام عەلی مۆ گۆیا\n\n\nنامش مونەقەش چە هەفتەم دەرگا\nجبرائیل باوە غوڵام بود بیللا\n\n\nببۆ وە کاغەز گشت ئەرز و سەما\nبەحران مەرەکەب ببۆ جا بە جا\n\n\nجەنگەڵان قەڵەم جیهان بۆ مەڵڵا\nنمەبۆ تەمام وەسف ئەهلەل عەبا\n\n\nقرة العیون حەبیب خودا\nفازدار بێ عەیب فاتیمەی زەهرا\n\n\nمادەر حەسەن، حسێن، مجتەبا\nئەی یاران ئێدەن هەم خیر النساء\n\n\nبەرزەن دەماغم دەماوەن ئاسا\nقلووبم وەحوب ئێشان بی ئەحیا\n\n\nشباب الجنة حەسەن خەلق ڕەزا\nهەم شا حوسەینەن خواجای دوو سەرا\n\n\nزین العابدین ئەعما کەرد بینا\nموحەممەد باقر پەی دەرمان دەوا\n\n\nجەعفەر سادق سەردار عوقبا\nعومووم دیانەت وە ئەو مۆ ڕجوا\n\n\nوە مووسای کازم گیانمان بۆ فیدا\nتووتیان پەی چەشم خاک و پای ڕەزا\n\n\nمحەمەد تەقی زات ئالی جا\nئێد مەکۆ پەیمان فەردا ڕۆ ڕەجا\n\n\nحەسەن عەسکەری شای عالەم پەنا\nپەرێ هاشمیان مەبۆ مەلجا گا\n\n\nعلی النقی هەم سوخەن ڕەوا\nموحیببان چە فەیزی ئەو مەبان ئەحیا\n\n\nمەهدییەن ساحێب هەم تاج و لەولا\nچە ڕۆژ باقی پەی مان مۆ پەنا\n\n\nچە عەشق عەلی گیان مەکەم فەنا\nمەدحش بوانان وە بڵند سەدا\n\n\nقەومان یەزید حەسرم دان نە جا\nفەردا چە مەحشەر ڕووشان مۆ سیا\n\n\nفیرقەی - - - وە زەڕ و زیبا\nفیرقەی - - - بێ زید و ماوا\n\n\nتۆ با دوشمنان کەردەنت نیگا\nدۆستان جەفا کێش پەی ڕۆژ عوقبا\n\n\nایها القریش لا تعطوا اذا\nانشا الله نحن من اهل الجنا\n\n\nبە غەیر چە عەلی شاه کبریا\nکێن بکەرۆ وە دەردمان دەوا\n\n\nیەک نوقتە ێ بی هەم چە تحت البا\nوەبێ نام ئەو سەر نەگرد دونیا\n\n\nانا مدینة العلم علی بابها\nفەرموودەی ڕەسووڵ باوەردێ وەجا\n\n\nمەزرەعەی قلوب بکەردێ ئەحیا\nوەحوب عەلی سیراب مۆ ئەشیا\n\n\nئاخرش هیچەن دونیای بێ بەقا\nدین و ئیمانتان مەدێ وە یاغما\n\n\nالقلب مومن ماچان بیت الله\nدەرگاش مەپاچدێ مەندێش وەژێر پا\n\n\nئیسمی حەی بگنۆ وەهەرچی ئەشیا\nموقەدەس مەبۆ وێنەی بیت الله\n\n\nاسم جسم هەردوو دارۆ یەک مەعنا\nقوڕەیشی دوشمن چە نامەی خودا\n\n\nسمێڵەن قاپی دەروون صفی الله\nلازمەن تەقبیل پەرێ زیارەت گا\n\n\nبالعکس ئەغیار نەسەر تا وەپا\nوە میقراز و تیغ مەکەرۆش جودا\n\n\nئینە کەی مەبۆ چەلای حەق ڕەوا\nقەول بەشەر مەقبووڵ چە نامەی خودا\n\n\nئەی قەوم... بکەردێ حەیا\nڕوکن شەریعەت مەکەردێ فەنا\n\n\nناقس مەڵڵایان مەدەرۆ فتوا\nمەجهوولان حازر پەی جەنگ و دەعوا\n\n\nئی شیعرە مانۆ پەی ڕۆژ عوقبا\nهەنی کافییەن سوخەن کەر کۆتا\n\n\nلە عەشق حۆری ئەکەن ئەی نماه\nاظهر من الشمس مەعلوومەن ئی ماه\n\n\nوەبەنی بەشەر هیچ ناکەم ڕیا\nگفتار ڕاستی چاکە بۆ پیا\n\n\nمەعلوومەن چە لای ئەهل عورەفا\nبێ دین ئەو کەسەن هیچ نەبۆش وەفا\n\n\nدایەمان خاکەن، باوەمان سەما\nگرتەنمان مەسلەک ئەجداد و ئابا\n\n\nکەفتەن نەسەرم یەک عەشق سەودا\nها چە دروونم عەجایەب غەوغا\n\n\nبێ حەد و پایان کەردەنم خەتا\nیا شاه مەردان چە تۆمەن عەتا\n\n\nمەئیوس نەکەری بەندەت بێ نەوا\nوە دوازدە ئیمام بەردەنم پەنا\n\n\nشاه خوراسان ئەو مووسا ڕەزا\nچە یاران دوور کۆ گشت بەڵا و خەزا\n\n\nچەهاردە مەعسووم چە ڕۆژ جەزا\nدەستگیرمان ببۆ چە دیوان شاه\n\n\nهەفتاد و دوو تەن شەهیدان ڕاه\nمەقتوول بین وەدەست - - - گومڕاه\n\n\nچە دەست گەردوون سەد لا حەول وەلا\nئی نەفس زۆردار من کەرد تەوەلا\n\n\nچە لام چون خاکەن ئەر سیم ئەر تەڵا\nڕەحمەت وە بابۆم من کەرد وە مەڵڵا\n\n\nیە گفتەی عەباس دەروون پڕ جەلا\nکەلب کەمتەرین شاه کەربەلا"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "ئیبتیدا بە نام حەیی لامەکان", "poem_description": "", "poem_text": "ئیبتیدا بە نام حەیی لامەکان\nخالق المخلوق تەمام ئینس و جان\n\n\nفەردێ خۆش مەقال باریم ئەو زوبان\nتەوسیف ئەحواڵ تۆپزاوە مەکان\n\n\nشەش قسناق حونطە من سنة الجمل\nمام عەباس شاناش پەی من بێ ئەمەل\n\n\nئاغا سەیید فەتاح دوو گەلە درەو\nبەخشنا پێمان وێنەی کەیخەسرەو\n\n\nشەش قسناق حونطە تەمام بی یەکسەر\nمیقدارش مەعلووم پانزدە شەخرەی کەر\n\n\nچە هیممەت زات ئاغا سەیید فەتاح\nچەی عەنقەرەی قورس بەندە کەرد موباح\n\n\nچە درەو بیست و یەک عەدەد زەلام\nبەخشنا پێمان ئەو ئاغای نێک نام\n\n\nدوو کاوج حونتەم مەندەن چە لاسوون\nڕەوای حەق دەگیل یرندە قالسون\n\n\nمەبۆ چە هیممەت حاتەم دەستوریەت\nسەن تەبیعەت سەخی نام مەنشووریەت\n\n\nکەرەم کەر پێمان زەلامێ دیگەر\nخەڵاسم بکەر چە ئەی دەردە سەر\n\n\nئەگەر عارم بۆ تا یوم المحشر\nشکارتە ناکەم لە جێگەی بێ فەڕ\n\n\nچە دێوەخانە حەمە عەزیز نام\nواتم وە مەدەد ڕووی عەقڵ و فام\n\n\nیەک چەند حەفرچی بدەرە پێمان\nتا ڕای بوزرگیت مەعلووم بۆ لێمان\n\n\nچەندێ کە واتم وە ڕووی ئیلتیماس\nفائیدەش نەکەرد وەو مەرد نا ڕاس\n\n\nجەناب ئاغا هیچ نابێ دڵ تەنگ\nسەد حەیف گەوهەرم شانا وە ڕووی سەنگ\n\n\nمەمەد کە کارغ جۆگەی سەیلاو بی\nچە بەخت مەڵڵا خەیلێ خەراو بی\n\n\nئاخر نا عیلاج ووتەم پڕ کەدەر\nدەخاڵەتم کەرد وە حەمە حەیدەر\n\n\nئاما وە مەیدان وێنەی شێر نەڕ\nشکارتەی مەڵڵا دەرو کەرد یەکسەر\n\n\nایاغم یالین هم دولدی تیکان\nئاخر ناعیلاج بیم شەخرە چکان\n\n\nسەد دادم چە دەست ئەی دەور و زەمان\nئەسپانت مەجرووح دەر ژێر پاڵان\n\n\nتەوق زەڕینت ها چە مل خەران\nدانات موحتاجەن وە یەک لوقمە نان\n\n\nسەبەب چە ئێدەن کارم تەعتیلەن\nچەی قەریەی کەبیر حورمەت قەلیلەن\n\n\nبیست و شەش میللەت کەردەنش قەرار\nمەبۆ تەعداد کەم تاکە بۆ ئاشکار\n\n\nتیپێ چە فیرقەی ئەلبوو ڕەیاشەن\nتیپێ جەوالەن تیپێ کراشەن\n\n\nتیپێ زوبانی جەهەنەم جا شەن\nتیپێ ڕووت و قووت بێ نان و ئاشەن\n\n\nتیپێ مەشهوورەن فیرقەی چۆڵمەکی\nتیپێ تورکومان تیپێ خێڵەکی\n\n\nفیرقەیێ دیگەر جۆڵای بەشیرەن\nتیپێ ڕافزی تیپێ گزیرەن\n\n\nیەک تیپێ هەنی ماچۆ زوبانەن\nفەساد و فتنەی دەور زەمانەن\n\n\nتیپێ داودی تیپێ هەم گلەن\nپەرێ گفتووگۆ وێنەی بولبولەن\n\n\nفیرقەیێ سادات ئەهل موعامرە\nئیمساڵ تاڵعیان لە ناو چامرە\n\n\nتیپێ چە فیرقەی ئەلبوو سەعیدەن\nتیپێ لاسینی قەدیمەلزیدەن\n\n\nتیپێ دزەیی ئەتراف ئەربیل\nوە ئەنگۆ ئەنگۆ و هەرامە تەفسیل\n\n\nیەک تیپێ هەنی ئەفتغاری یەن\nتیپێ لغامین هەردەم دیارییەن\n\n\nتیپێ بەقاڵەن تیپێ چاوشەن\nخەریک قرچە و سواڵە و باوشەن\n\n\nیەک تیپێ هەنی زوڕنا پەسەنەن\nمەشهوور عالەم چە فورقەی زەنەن\n\n\nتیپێ ساڵحی تیپێ بەیانەن\nتیپێ ئەلعوبێد س... جیهانەن\n\n\nبیست و شەش میللەت نەیجا جاگیرەن\nمەشغوڵ کوتان حونطە و شەعیرەن\n\n\nئێدەش چە سایەی ئاغا فەتاحەن\nڕەعیە و مەحسووبش تەمام موباحەن\n\n\nسەد دادم چە دەست قەریەی تۆپزاوە\nهیچ نایەن وە تەنگ یەیید و باوە\n\n\nهەر کەس چە شاعیر نەکەردش ئەندێش\nقەدرش نەگێرۆ ئینعام نەدۆ پێش\n\n\nپەی جیفەی دونیا کەرۆش خەتەر ڕێش\nمەعلووم ئاڵچاغەن ڕەزیلەن خدێش\n\n\nنەواچان ئینە عەقڵێ جافییەن\nوە مێرد دانا حەرفێ کافییەن"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "ئیبتیدا بە نام حەیی موعەظظەم", "poem_description": "نامە بۆ مام موحەممەد", "poem_text": "ئیبتیدا بە نام حەیی موعەظظەم\nخالق المخلوق بەبێ زیاد و کەم\n\n\nراس المال دەوێت سەرمایەی قەڵەم\nپەنامان وە زات شاه ذو الکرم\n\n\nدەسیسە و دروغ بەد بەختی ئادەم\nگشتش پەی جەناب حەزرەت شکەم\n\n\nخاسە مەئکولات پەرێش کەری جەم\nفەردا مەواچۆ نەدیەنم وە چەم\n\n\nمەعلووم بۆ لێتان فەقێیان هام دەم\nچە وەجهل بەشەر چێشەن مورەقەم؟ \n\n\nحرس و نەفس زۆر دار چون مار ئەرقەم\nپەردەی دڵ سوراغ عەقڵم کەردەن ڕەم\n\n\nمورغ دڵ خەفتەن دەنگ بێ زیل و بەم\nموشتاق وە جیفە مەحروومین نە شەم\n\n\nئەر ئاوێنەی دڵ تاریک بۆ پڕ تەم\nچە کۆ مەوینیم شای ساحێب کەرەم\n\n\nشیشەی دڵ ساف بۆ چون ئاب زەم زەم\nئیمجار دیار مەبۆ شوعلە چە تۆی شەم\n\n\nئەهلی هەق دایم مۆ نۆش کەرۆ سەم\nساکن و سکووت دڵ بارۆ وەهەم\n\n\nدەخیلەن ئامان دەلیل ئەقدەم\nوە دڵ بگێرە ئایین نەک وە دەم\n\n\nچە گفتەی کەمتەر دڵ ماوەر وەغەم\nقرة العینم نووری هەر دوو چەم"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "ئیبتیدا بە نام خالیق ئەکبەر", "poem_description": "", "poem_text": "ئیبتیدا بە نام خالیقی ئەکبەر\nئەی نامە وەنەزد سەی حەمە حەیدەر\n\n\nهەزاران سڵام وەجان و جگەر\nپڕ زەوق و پڕ شەوق برای موعتەبەر\n\n\nجە کەردەی گەردوون گشت سەرمان سیڕەن\nئیدارەی مەڵڵا وەچڕ و فڕەن\n\n\nپرێم بکیانە نیم حوققە تووتوون\nوە ڕەزامەندی وە شەرتێ بتوون\n\n\nزمستان ئاما وەعدە کەرد حلوول\nپەرێم بکیانە وەبێ پارە و پووڵ\n\n\nچاوی ماچ ئەکەم ئاغا سەی ئەڵماس\nمەمنوونەن چەنەش مەڵڵا سەی عەباس\n\n\nدەستی ماچ ئەکەم ئەو میمی سوڵتان\nنیگەهدارش بۆ پادشای سوبحان\n\n\nدەستیان ماچ ئەکەم جەمیع سادات\nئاغایان خاس ساحێب کەرامات\n\n\nدووەمین سڵامم وە جەمیع مامات\nگشت یاران خاس چەنی ئۆمییات\n\n\nهەنی کافییەن تەتویل ئەشعار\nمەعلووم بۆ جە لات یار وەفادار\n\n\nجەواب ئەشعار میقدارێ تووتوون\nزوود پێمان بکیان لێت نەبۆ چەتوون\n\n\nباقی والسلام ڕۆح ڕەوانم\nبەندەی کەمتەرین قاپی یارانم\n\n***\n\nئیبتیدا بە نام خالیق ئەکبەر\nئەی نامە وەنەزد سەی حەمە حەیدەر\n\n\nهەزاران سڵام وەجان و جگەر\nبەعدی ئەز سەلام ئوستای پڕ هونەر\n\n\nتەشریفت نامان وەلای ئەی کەمتەر\nیە خەیلێ وەختەن برای دین پەروەر\n\n\nئۆمێدەوارم وە شای... وەر\nزوود نەجات بوین جە ئەی دەردە سەر\n\n\nجە دەستی مونکیپ نەجات بین یەکسەر\nهەقمان بستانۆ ئەو ئاغای قەنبەر\n\n\nئەی جیفەی فانی ڕەنجمان کەرد بێوەر\nتەمع هەزاران کەرد زێر و زەبەر\n\n\nمەسرەف قلیان ئەی چایی و شەکەر\nحەیا پایماڵ فەقیر دەر بە دەر\n\n\nئەی نەفس زۆردار ئەژدیهای هەفت سەر\nوێنەی نێرە حووت نەدارۆ لەنگەر\n\n\nدائیمەن مەڵڵا هەر جە تەلاشەن\nزیکر و فیکرمان پەرێ ئیعاشەن\n\n\nمیقدارێ تووتوون کیانات پەرێم\nقەردەن یا بەلاش مەعلووم بکەر لێم\n\n\nئەگەر وە قەردەن پەی ڕۆی قیامەت\nمەڵڵاتان مەردەن سەرت سڵامەت\n\n\nئەگەر وە پارە مەکەریش حەساو\nجوابم بدەر وە تەعجیل و تاو\n\n\nتەئمینش کیتاب بنیش وە بەخە\nپەی ڕەمڵ شانا پەی دوین دەغەڵ\n\n\nیاڕەب وە شادی بڕانی ئەیام\nالامر منکم باقی والسلام"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "ئیبتیدا بە نام رب العالمین", "poem_description": "نامە بۆ فەقێ عەبدین لە کەرکووک", "poem_text": "ئیبتیدا بە نام رب العالمین\nئی نامە وە لای کاک فەقێ عەبدین\n\n\nچاوت ماچ ئەکەم ئەی قرة العین\nنیگەهدارت بۆ پادشای کەونەین\n\n\nتازە مەشغووڵم وە کیتاب نووسین\nئەرێ بۆ ئێمە گاور و ڕووسین؟ \n\n\nوەبێ جغارە بێ چایی و عەلەف\nیە کەی مروەتەن ڕۆح کەروون تەلەف\n\n\nتەمام گران بی ئەشیا سەفا سەف\nسەنعەت مەڵڵا ڕەزیلەن بەترەف\n\n\nشەکر و چایی، بەرماغ و تووتوون\nپەرێم بکیانە وە شەرتێ بتوون\n\n\nگاوێ کە پیر بۆ نەدارۆ تاقەت\nوە زۆر عەلەف مەر گێرۆ قووەت\n\n\nخودا فرسەت بۆ بەعد ئەز یەک شەهر\nئیکمالش مەکەم وەبێ دەردە سەر\n\n\nمورید هەقیقەت فەقێ عابەدین\nمەحفووزت کەرۆ رب العالمین"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "ئیبتیدا بە نام پادشای بێ قیاس", "poem_description": "بۆ مام زۆراب هەیاس", "poem_text": "ئیبتیدا بە نام پادشای بێ قیاس\nئەی نامە وەنەزد مام زۆراب هەیاس\n\n\nسەلامم هەنەن جە یاران خاس\nدۆعام پەی کەردێ وە سیدق و ئیخڵاس\n\n\nهەر کەس مەپەرسۆ جە بەندە خەبەر\nدۆعا گۆشەنان تا یوم المحشر"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "ئیبتیدا بە نام پادشای جەلیل", "poem_description": "نامە بۆ مەلا ڕۆستەم وەلی موتورزا لە گوندی سنوور", "poem_text": "ئیبتیدا بە نام پادشای جەلیل\nتەورات و فورقان، زەبوور و ئینجیل\n\n\nهەر کەس بە نەوعێ دین کەردەن قەویل\nڕەفتار مەکەرۆ وەبێ قال و قیل\n\n\nهەر چوار کتوبات خودا کرد تەکمیل\nپەی ڕزق و ڕۆزی خالیقەن کەفیل\n\n\nفیرقەی مەکتەبلی دین کەردەن ڕەزیل\nمەڵڵای شەریعەت سەر سام و سەفیل\n\n\nهەر چە قاپی فاو تا - - - -\nجەرگ مەخلووقات - - - -\n\n\nتمەز چێش کەرۆن مەڵڵا - - - -\nچە دەست مەجهوولان - - - -\n\n\nبرای خانەدان بە غایەت - - - -\nکیانام پەرێت یەک عوودێ سبیل\n\n\nئەمسالش نییەن تا شار... \nتووتوون شاور بۆ فەواکە زەبیل\n\n\nعەرز و خڵووسم هەن وەشێخ - - - -\nمەردی موبارز وە دوشمن - - - -\n\n\nئەولاد مەرغوب حاجی - - - -\nنیگەهدارش بۆ شای رب الاعلىٰ\n\n\nدووەمین سڵامم هەم وە عەبەی شێت\nموقابیل وە ڕەزم جەمیع العوبید\n\n\nسێیەم سەلامم وە برام مەجید\nمەقبوڵ مەجلیس غایەت دڵ سفید\n\n\nچوارەم سڵامم وە کوێخا عەتیە\nبزانێ ئەی شیعر مەڵڵا وتیە\n\n\nپێنجەم سەڵامم وە فەتحی جەژنی\nهەزار ئافەرین وە باڵا و بەژنی\n\n\nشەشەم سەڵام بۆ وە خاڵۆ جەلال\nئەفلاتوون ئیدراک هەم ساحێب کەماڵ\n\n\nچونکە شێخ تاڵب برای فەتاحەن\nچە هەردو تەرەف مەڵڵا موباحەن\n\n\nئەر چەلتووک بەیۆ ئەوەڵ سفتاحەن\nمەڵڵا پەرێتان دائیم مەداحەن\n\n\nنەواچان وەحشی ئەلبو سەباحەن\nخورمای فراوان واردەی توفاحەن\n\n\nدەروێش و فەقیر هیچ نەدارۆم زوور\nسەلامم هەنەن وە جمیع سنوور\n\n\nمەحسووبان شێخ ئیناث و ذکوور\nدۆعا گۆتانم بێ ڕیا و قسوور"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "ئیبتیدا بە نام پادشای ذو الجلال", "poem_description": "", "poem_text": "ئیبتیدا بە نام پادشای ذو الجلال\nئیجاد کونندەی ڕۆژ و ماه و ساڵ\n\n\nجەمیع زیڕۆحات تەمام کەرد ئیکمال\nچە کەتم عەدەم ئاورد وەڕووی حاڵ\n\n\nهەشت بەهەشت چە لوتف سازا وەدەر حاڵ\nفیرقەی سەعیدان مەکەران ئیدخال\n\n\nهەفت دۆزەخ سازا وەغەزب ئال\nپەی گرۆی شەقی فیرقەی بەد ئەفعال\n\n\nمورغ دەروونم دارۆ چەند خەیاڵ\nشیعرێ تەرتیب کەم نادر الامثال\n\n\nئامادەم کەردەن چە دانەیە لاڵ\nپەرێ سەڕافان دانایان حاڵ\n\n\nچە بێ هام فەردی جەرگم بی زووخاڵ\nوە ئەی لەفز خۆش کەس نییەن مەیال\n\n\nنە هیچ گرۆهێ نەمەندەن ئەقوال\nگشت بی وە مۆدە حەیا پایماڵ\n\n\nهەرکەس داشتە بۆ سەروەت، موڵک و ماڵ\nهەر ئەو مەقبووڵەن نە ڕووی ماه و ساڵ\n\n\nئەر سەد عەیبش بۆ بە وێنەی غرباڵ\nمایشوف عه یبه وه لا یدیر بال\n\n\nمەراق وە حەرام بێزار جە حەڵاڵ\nدەور ناکەسەن زەمانەی دەججاڵ\n\n\nعەبەس بێهوودەن چە بەخت و ئەحواڵ\nدایم مەعیووبەن شەخس فەقیر حاڵ\n\n\nڕەئیس وە ڕیشوەت حوکام کرد ئیغفاڵ\nچوار قاپی مەغلووق نییەن ڕای مەجال\n\n\nمەر داد فەقیر پرسۆ بێ زەوال\nکەس چە قسەی هەق نمەکۆ سوئال\n\n\nیەکسەر ناقیسەن ترازووی مکیال\nمەر زات مەهدی هەق کەرۆ ئیرسال\n\n\nکوانێ سەڵتەنەت داڵ ئیبن داڵ\nوە کۆنا لوا زۆردار سەڵساڵ\n\n\nچەند هەزار شاهان کەردەن ئیرتیحاڵ\nئال و عەیالش گشت بی پایماڵ\n\n\nکەس فەخر نەکۆ وە بەخت و ئیقباڵ\nوەدەست هەقەن کریم الخسال\n\n\nیەکسەر بێ شەرمەن نەسوان و ڕیجال\nچە هەزار یەکێ مەربووت وە حیبال\n\n\nدایم فەخر ئەکەن تۆجاڕ و بەقاڵ\nوە کورد ماچان... ر وە عەرەب... ل\n\n\nعاقیبەت ملتان مەبۆ وە خڕخاڵ\nحازرەن پەیتان جاگەی سیا چاڵ\n\n\nئاه و هەناسەی گشت ماڵ و منداڵ\nیەکسەر چە گەردەن مەرد بێ کەماڵ\n\n\nکۆتاهیش نییەن هیچ ئەی قیل و قال\nمەر خودا قورئان نەکەردەن ئینزال\n\n\nوە واسیتەی جبریل پەیک خۆش خەیاڵ\nتا کەی دەوام کۆ ئەی جەنگ و جەدال\n\n\nیەک نەبی و قیبلە خودا ساحێب قال\nانما المومنون اخوة تمثال\n\n\nیەکتر قەتڵ مەکەن پەرێ دوو ڕیاڵ\nچەو بۆنە مەحو بییەن ئیستیقباڵ\n\n\nئەجانب سەندەن تەمام ئیستیقلال\nچە خەوف مەحشەر گشت فارغ البال\n\n\nچە فتوای ناهەق دونیا بییەن تال\nموئمنی سالم نییەن یەک ڕێجاڵ\n\n\nئەگەر مەندەبۆ بێ گورز و گۆپاڵ\nئیسلام بێ بەهرە تەمەڵ و تەڕاڵ\n\n\nسەنعەتشانەن گدایی و سواڵ\nئەجانب بە عەقڵ بە قوەی فەعال\n\n\nدونیا خاپوور کەرد چون ڕۆستەم زاڵ\nمەغرووران نادم بییەن ئینفیعال\n\n\nئەشعارم مەوزوون نەدارۆ خەلال\nعالم و ئاخووند دین کەرد ئیحتیلال\n\n\nوە دوو نەوع مەدان هەم بانگ بیلال\nدیانەت مەفقوود سیا بی هیلال\n\n\nمەبۆ بکێشین ئەی دەرد و مەلال\nمەگەر سەر چە نۆ بانگ کەرۆ دەڵاڵ\n\n\nئەساس زوبدە کەران ئیستیکمال\nورنە بێهوودەن مەحاڵەن مەحاڵ\n\n\nحەدیس قال الله تەمام کەر بەتاڵ\nئەساسەن نەبی واتەن ئەی مەقال\n\n\nمن مەدینەی عیلم عەلی قاپی ماڵ\nقەبووڵ نەداران فیرقەی گشت جیهال\n\n\nفراوان کەردەن ئی قەتڵ و قیتاڵ\nئەر خودا چە عەبد وێش نەبۆ خۆشحاڵ\n\n\nڕەجای پێغەمبەر بێسوودەن عەبداڵ\nئەر ئەمر خالیق بشکنی حەیاڵ\n\n\nچە کۆ مەوینی تۆ عەشق جەماڵ\nکلید قاپی جەننەت عالە لعال\n\n\nوە باد زوبان واز نمۆ حەماڵ\nئەر چەند فەقیر بی کثیر العیال\n\n\nوەماڵ حەرام تۆ مەبەر مەیال\nوە ڕۆژ واعزی سارق اللیال\n\n\nوە تەمای حۆریت وەی حاڵ و ئەحواڵ\nئەسرار هەقیقەت حەل نمۆ وە سوئال\n\n\nنە وە سەرف کەردەن سەروەت، موڵک و ماڵ\nتا گیان نەکێشی خوون نەخۆی سەد ساڵ\n\n\nتۆ لەم قال داخڵ ناکرێی وە حاڵ\nکافییەن مەڵڵا زوبان بکەر لاڵ\n\n\nئەلفەقر و فەخری پۆشاگت بۆ شاڵ"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "ئیبتیدا بە نام پادشای قەدیر", "poem_description": "نامە بۆ دەروێش ئەمیر", "poem_text": "ئیبتیدا بەنام پادشای قەدیر\nئەی نامە وەنەزد کاک دەروێش ئەمیر\n\n\nدستت می بوسند صغیر و کەبیر\nئیمداد ڕەست بۆ ڕەهبەر دەستگیر\n\n\nموراسەلەی خاص تەمام بی دەستگیر\nچە خەیاڵ خام ڕەوشەن بی زەمیر\n\n\nلوتف و شەفەقەت کەردمان تەقدیر\nعەینەل قەلب مەسدوود نابینا و بەسیر\n\n\nچە دەستمان بەرشیای چون خەدەنگ و تیر\nمەنزڵ بێ پایان ئەر سەد ڕاگە دویر\n\n\nئەرواح یاران هەر هان چە حزویر\nمەعلووم بۆ چە لات زات بێ نەزیر\n\n\nشەو و ڕۆژ نامت بەر نەشیان چە ویر\nکەلب دەرگاتین بە وێنەی قیطمیر\n\n\nچە حاڵ یاران ببی با خەبیر\nموشتاق دیدار ئەهل گەرمەسیر\n\n\nوە پەنج و دوو ڕۆژ هیچ نەویمان سیر\nدۆعای خێر بکەر پەی یار فەقیر\n\n\nچەی سەردی ساعەت دڵمان نۆ زەویر\nتەکیەی پڕ ڕەونەق ئاغا ژن مونیر\n\n\nگ شەوێ جومعە عەشقمان پڕ جە نویر\nپەنامان بە زات شای ساحێب سەریر\n\n\nخادیم تەکیە دڵ ساف چوون حەریر\nهەفتەیێ یەک جار وێنەی شایی و سویر\n\n\nدەنگ عەلی عەلی یاوان وە کەشمیر\nئاغا سەی بورهان غایەت مودەبیر\n\n\nخادیم موخڵیس وە دەروێش ئەمیر\n***\n\n\nسەی کەریم چەنی ئاغا سەی جەماڵ\nدەستت ماچ ئەکەن وە کەیف و خەیاڵ\n\n\nدایک سەیید جەماڵ هەم چەنی کەریم\nسەلامش هەنەن وەبێ ترس و بیم\n\n\nخەواهر موخڵیس ئاغا سەیید جەماڵ\nخالص المخلص صاحب الکمال\n\n\nسەلامش هەنەن ڕۆز و ماه و ساڵ\nوە جەناب عالی پەی یاران ئیقباڵ\n\n\nئینتیزارتەن جەمیع یاران\nسەڵامش هەنەن ئاغا سولەیمان\n\n\nئاتەش عەشقت پڕەن چە زینە\nدەستت ماچ ئەکا کاک عەلی عێنە\n\n\nمورشید کامڵ چە عالەم بەللی\nسەڵامش هەنەن ئاغا سەی عەلی\n\n\nسەڵامش هەنەن ئاغا سەی بورهان\nموخلیس جەناب وە دڵ و وە گیان\n\n\nبەنام یەزدان الله الصمد\nسەلامش هەنەن ئاغا سەی موحەممەد\n\n\nمەڵڵا سەی عەباس بییەن وە مەداح\nسەلامش هەنەن ئاغا سەی سەلاح\n\n\nپەنامان وە زات شاه السسن\nسەلامش هەنەن مەڵڵا سەیید عەباس\n\n\nبەنام بێچوون رحمن الرحیم\nسەڵامش هەنەن ئاغا یەیید کەریم\n\n\nئوستاد ئەزەڵ بحر الحقایق\nسەلامش هەنەن ئاغا سەی فایق\n\n\nحاجی مادەرش چەنی خەواهر\nسەڵامشان هەنەن باتن و زاهر\n\n\nئەو ساحێب تەکیە سەیید ئیبراهیم\nئۆمێدمان وەتۆن یا حەق پەناهیم\n\n\nسەلامش هەنەن چەنی سەیید زێبار\nئارەزووت ئەکەن وە لەیل و نەهار\n\n\nئۆمێدمان هەنەن چە فەسڵ بەهار\nدڵمان ببۆ شاد وە جەماڵ یار\n\n\nپەنامان وە زات پادشای مەجید\nسەڵامش هەنەن ئاغا سەیید ڕەشید\n\n\nپەنامان وە زات حی ذوالجلال\nسەڵامش هەنەن ئاغا سەیید جەماڵ\n\n\nهەم ساحێب تەکیە وە یاری ئەرکان\nسەڵامش هەنەن ئەو مونیرە خان\n\n\nزیکرمان ئێدەن یا عەلی مەدەد\nیاران موخڵیس ئەلبو موحەممەد\n\n\nسەڵامشان هەنەن بێ حەد و عەدەد\nگەورە تا بچووک یەکسەر موعتەمەد\n\n\nیاهەق کەس نەکەی چە یاری غەفڵەت\nسەلامش هەنەن ئاغای سەی ڕەفعەت\n\n\nئەهل ئابادی گشت قەریەی مەتیق\nسەلامشان هەنەن وە ڕاگەی تەریق\n\n\nچەممان ها چە ڕا ڕۆر و ماه و ساڵ\nسەلامش هەنەن ئاغا سەیید جەلال\n\n\nموحەممەد چەنی ئاغا سەی نیعمەت\nسەلامش هەنەن چەنی سەی ڕەحمەت\n\n\nمەحموود کەرکووکی چەنی مستەفا\nسەلامش هەنەن وە کەیف و سەفا\n\n\nمورشید پڕ شەوق حەقیقەت جۆیی\nسەڵامش هەنەن گشت عەرەب کۆیی\n\n\nخورشید ئیسماعیل هەم مامۆ سەلیم\nسەڵامش هەنەن یاران قەدیم\n\n\nوە دەرگاه هەق داریم ئیلتیماس\nسەڵامش هەنەن هەم باوە هەیاس\n\n\nساحێب تەکیە هەم باوە ڕۆستەم\nسەڵامش هەنەن وەبێ دەرد و غەم\n\n\nفرزەند سەیید عەلی سەیید فەخرەدین\nسەڵامش هەنەن وە سدق و یەقین\n\n\nدەروێش وەلی نام هەم مامە حەمە\nسەڵامش هەنەن وە زەوق زەمزەمە\n\n\nماباقی یاران ئەهل گەرمیان\nموشتاقت بییەن وە دڵ و وە گیان\n\n\nچە ماهێ یەکجار وەخت خۆش زەمان\nنامەی دڵشادی پەرێمان بکیان\n\n\nغەیر ئەز جەنابت نییەن سەبووری\nئەمما وەلێمان بە غایەت دووری"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "ئیبتیدا بە نام پادشای قەدیرە", "poem_description": "", "poem_text": "ئیبتیدا بە نام پادشای قەدیرە\nمامە موحەممەد دەلیل دەست گیرە\n\n\nمورید موخڵیس سەی ئەحمەد میرە\nوەزوود بکیانە پەرێم تەمیرە\n\n\nمەوجوودەن خالیق بینا و بەسیرە\nساحێب کەرەمەن گوزەشت قوسیرە\n\n\nمەواچە مەڵڵا شێت و فەقیرە\nخودا وەیتەورە کەردەن تەسویرە\n\n\nفیدات بام کەمتەر مەکەر جە ویرە\nدایم وەیاران بکەر تەعزیرە\n\n\nقوربان ئەهل هەق هەر وەخت زەویرە\nوەدەست نادان زەلیل و گیرە\n\n\nمەردی هەق دایم ڕەوشەن زەمیرە\nبێ پەروا جە تەعن گشت تانە و تیرە\n\n\nقوربان جەدت بام خەڵک شارەزویرە\nپەی گردین یاران دەلیل دەست گیرە\n\n\nڕۆژ و ماه و ساڵ... \nدایم شەوقت بۆ ڕۆژ و ماه و ساڵ\n\n\nنوور چەمانم ئەی دەروون زوڵاڵ\nنمەیۆ وەکار واسواسە و خەیاڵ\n\n\nتەسلیم وە ڕای هەق بار کێش چون حەماڵ\nڕجام هەر ئێدەن وێت بکەرە لاڵ\n\n\nوە دوانزدە مەسرەع شیعرم کەرد ئیکمال"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "ئیبتیدا بە نام پادشای قەههار", "poem_description": "", "poem_text": "ئیبتیدا بەنام پادشای قەهەار\nخال المخلوق شای لیل و نهار\n\n\nئەی شیعرە نویسنام وەدڵێ زامدار\nکیانام پەرێتان یاران دیندار\n\n\nهەر پۆسەن بازاڕ شای پەروردگار\nناز چەنی نیعمەت مەدۆ وە حیمار\n\n\nهەر کۆ دانا بۆ زەبوون بییەن زار\nوەدەست نامەرد بییەن گرفتار\n\n\nحەیا دار دایم بییەن شەرمەزار\nوەدەست بێ حەیا زەلیل و زگار\n\n\nهەزار شکایەت نمەیۆ وەکار\nمەبۆ قانیع بی وە چار و ناچار\n\n\nحەیا و حورمەت نەیجا کەردەن بار\nپارە نمەکۆ سەد داد و هاوار\n\n\nبزان چۆن مەبۆ سەر ئەنجام کار\nنە ئەی دار بید ورچنین ئەثمار\n\n\nمەعلووم پێنج سەدەن هەم نیمەی هەزار\nهەر چەند حەساو کەی هەر ئێدەن شومار\n\n\nبێ شەوق و بێ زەوق دڵم پڕ چە نار\nکەی خەڵاس مەوین جەی زیندان تار\n\n\nیەکا یەک کۆچ کەرد یاران سالار\nهەر من مەندەنان چە ئەی شۆن هەوار\n\n\nمەگەر چە ئەلتاف پادشای جەببار\nچە ئەی خانەی کفر کەرۆم ڕستگار\n\n\nمەنزڵمان دوورەن هەم گرانەن بار\nهیچ نمەتاوۆش ئەی لەش مردار\n\n\nفیرقەی یارستان گشت بییەن وە مار\nبەدی یەک مەکەن ڕۆژێ هەزار جار\n\n\nئاشنای ئەزەڵی گشت بییەن وە غار\nبێگانەی ئەبەد بییەن تاعەت کار\n\n\nزوڵم فراوان بێ حەد و شومار\nڕێزیان وەهەم گشت پێشە و دەمار\n\n\nعەجەب وەخیمەن سەرئەنجام کار\nکەی ئیسڵاح مەبۆ ئەهل ئەی دیار\n\n\nئەمنییەت لوان نەمەند ئیعتیبار\nجەوە لخصیانەن جەمیعی ئیقرار\n\n\nهەر پۆسەن کردار چەرخ کەچ ڕەفتار\nداخڵ بیەنمێ هەم وە ساڵ مار\n\n\nها چە چوار قوڕنە پەیدا بی کوشتار\nڕستاخێز سەخت هەم قەتڵ و قەلار\n\n\nبەشەرمان مەغروور ساحێبەلوقار\nسەد دادم چە دەست میللەت ئەشرار\n\n\nمین بەعد چەند ڕۆژ لیس فیه دیار\nجمع الاراضی مەبۆ وە بەیار\n\n\nحەکیم حازیق دەرد مەکۆ تیمار\nبەڵێ چە ئاخر سەرەنجام کار\n\n\nهەم سەبر و سەبات لازمەن ئەمجار\nتەسلیم بی وەهەق هەم وە گەردەن لار\n\n\nچە دەست مەلعوون ئەی نەفس زۆردار\nوەرنە مەحاڵەن ببین ڕستگار\n\n\nوە شەرتێ خودا چەنیت ببۆ یار\nسەر حرس و نەفس بڕێزنی چون مار\n\n\nئەر چە دەست بەرشۆ لغام و ئەفسار\nوە ڕاگەی غەڵەت مەکەرۆت ئیجبار\n\n\nئەر قەناعەت کەی دڵ مۆ چون بەهار\nکۆتا خزمەتەن مەرد تەمع کار\n\n\nنەسیحەت ئێدەن برای خۆش ڕەفتار\nدڵ ئازار نەوی چەی حەرف و گفتار\n\n\nسەر بڵندمان کەی چەنام یار و غار\nسڕ هەقیقەت نەکری ئیزهار\n\n\nئەر سلووک کەری وەڕای بەد ئەتوار\nعزیەتت مەدان وە فەلاقە و دار\n\n\nهەر کەس وەهەق کەردەنش ئیقرار\nمەبۆ کەرۆ تەرک هەم نامووس و عار\n\n\nئەر وێنەی مەنسوور بکەراش وەدار\nدروغ گۆ نەبۆ ڕاست باچۆ گفتار\n\n\nچە ڕۆژ ئەزەڵ چە سەبت تۆمار\nهەرچی نویسیا بۆ یەک یەک مۆ ئیزهار\n\n\nعین القلب مەسدوود غریب الدیار\nچە دەستم بەرشی یار وەفادار\n\n\nئەڕاگێڵەنان نە دەشت و کۆسار\nمەست لا یعقل بە وێنەی خەمار\n\n\nبە زوودی بەرشیا ئەو چاپووک سوار\nمن مەندم وەجا پیادە و ناچار\n\n\nچە ماه نەورۆز یام چە پەنج و تار\nئومێد هەن وینۆم چە نۆ دیدەی یار\n\n\nدڵ کامیاب بۆ چە وەسڵ دڵدار\nمەبۆ خاوەن ماڵ گێڵۆ پەی خەوار\n\n\nمەگەر ساحێبم لێم بییەن بێزار\nمەدۆم وە خۆراک گورگان خونخار\n\n\nبەندە بێزار نیم چە نۆشای ئەی ژار\nچەی زەمانەی سەرد دڵ کەردم عەمار\n\n\nتەعنە مەدۆ لێم صیغار و کیبار\nچە دەست ئەی میللەت چون سەگ هۆشیار\n\n\nمەگەر وە هیممەت پادشای کەرەمدار\nکەرەم کەرۆ پێم حەوسەڵەی بسیار\n\n\nئافاق پڕ بییەن چە شۆرشت و نار\nیاران حفظ کەرۆ خودای نیگەهدار\n\n\nلاهوورەن شەهرم بکیانە میعمار\nوەقتەن خەڵاس بین چەی زوڵمات تار\n\n\nسەد فەلاقەت کەن وەدار هەنار\nچە ڕای هەقیقەت هیچ نەوی شکدار\n\n\nعەجەب چەواشەن یاران هۆشیار\nشانس هاتە مەیدان فەوتیان بەختیار\n\n\nچە حاڵ و ئەحواڵ بکەرەم ئیخبار\nئەگەر ڕەحمت بۆ چە مانگێ دوو جار\n\n\nوێنەی مەولەوی کو مەکەم ئەشعار\nئەمما چ فاییدە نییەن خڕیدار\n\n\nبازاڕم کەساس نەمەندەن توجاڕ\nبفرۆشی وەنەش دانەی قیممەت دار\n\n\nچە کونج خەڵوەت وەقت مەکەم ئیمرار\nخاستر چە نیشتەی قەسر زەڕ نیگار\n\n\nگەوهەر شوناسان بییەن نادیار\nهام فەردم نەمەند چەی دونیای غەددار\n\n\nنەفس موتمەئین کەردەنش فیرار\nچە دەست حیرس و نەفس وێش دان چە پێوار\n\n\nئابڵۆقەمشان دان یەمین و یەسار\nنەفس ئەممارە مەکۆ ئینحیسار\n\n\nوەقین و وەقار چەند مەکەم ئینذار\nلەشکر بەدان حازرەن ئیحضار\n\n\nیەکسەر کینە جۆ هامسا و هام جوار\nعاقبت الامر تەخریب مۆ عەوار\n\n\nئەوەڵ وە ڕەجای شای بوراق سوار\nدوەمین وە ئیمداد ساحێب زولفەقار\n\n\nنەجاتمان بدۆ چە شەرارەی نار\nزەلیلمان نەکۆ وەدەست کوففار\n\n\nقسە هەزارە دوان دێتە کار\nپەنجا و نۆ مەسرەع کەردم ئیختیسار"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "ئیبتیدا بە نام پادشای مەعبوود", "poem_description": "", "poem_text": "ئیبتیدا بە نام پادشای مەعبوود\nخالق المخلوق واحد الوجود\n\n\nعەلی بی کەردش هەم فتح الحدود\nوە زەرب شمشێر پێش کەردەن سجوود\n\n\nنەعرەتە پێکا بە وێنەی ڕەعوود\nلافەتا واناش جبرائیل وە زوود\n\n\nهیچ ناما وە تەنگ هەم بوود و نەبوود\nپەی ئیسلام کەردش تەفریق حدوود\n\n\nسەد دادم چە دەست قەومان نەمروود\nچە نامەی عەلی ڕووشان مۆ کەبوود\n\n\nچە حەق عەلی خوداوەند فەرموود\nاتا الله العلم شادەن هەم مەشهوود\n\n\nپەی دین ئیسلام عەلی بی عەموود\nقاپی خەیبەر کەند شێر پڕ سەعوود\n\n\nلەشکر سەڵساڵ هەم چەند هەزار بوود\nشار زەڕ فەتح کەرد تەلەسمات فەرهوود\n\n\nکەردشان وە غارەت ئەمواڵ و نقوود\nخواجای هەشت بە هەشت جنةالخلوود\n\n\nدوشمن عەلی دینش مۆ مەفقوود\nوەسفش مەعلوومەن چە هەزار قیوود\n\n\nوە ئەهل بەیتش هەزاران دروود\nچێش کەرۆن چە دەست قەومان عەنوود\n\n\nوە گفتەی قورئان نمەکەن قعوود\nجە داخ مونکیران دڵم پڕ جە دوود\n\n\nتەئسیر نەدارۆ پەی فیرقەی نەمروود\nئینە کە نوستم لازم بە ڕای خوود\n\n\nچە دیوان حەق مونکیران مەتروود"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "ئەر نەگبەت بەیۆ کۆی فام فیرارەن", "poem_description": "", "poem_text": "ئەر نەگبەت بەیۆ کۆی فام فیرارەن\nلوقمان چەو وەختە چون هەرزە کارەن\n\n\nسەعادەت بەیۆ کۆی فام مەحکەمەن\nچە گشت بابەتێ خاترش جەمەن\n\n\nئەی برادەران دونیا دەم دەمەن\nگا ڕۆزی بسیار کا ڕزقمان کەمەن\n\n\nقووت عاقڵان بە وێنەی سەمەن\nفیرقەی مەجهوولان دایم بێ غەمەن\n\n\nزوڵم و تەعەددا یاران ستەمەن\nئاخرەل وەقتەن عالەم چە ڕەمەن"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "ئەوەڵ جار بە نام شاه ولایەت", "poem_description": "", "poem_text": "ئەوەڵ جار بەنام شاه ولایەت\nدووهەمین بە ئیسم نوور نەبییەت\n\n\nپەی نویسنای کیتاب کەردم ئیرادەت\nبا یادگاری بۆ چەنام ئی میللەت\n\n\nنەواچان مەڵڵا نەکەردەن خزمەت\nخەیلێ جەفام وەرد نەڕای دیانەت\n\n\nهەردەم پەی جیفە هایمێ چە ئەزیەت\nبێ شەوق و بێ زەوق نەداران توومەت\n\n\nپەرێ نەزانان ئی دونیا جەننەت\nپەرێ دانایان هەم دەرد و میحنەت\n\n\nسەردارمان مەغروور هەر هان چە حیددەت\nبێ ڕەحم و ئینساف نیشانەی نەکبەت\n\n\nهەر کەس نەی زەمان داشتە بۆ غیرەت\nقسەی حەق باچۆ مەکەراش عیبرەت\n\n\nیاران چێش کەرۆن چەی زەمانەی سەخت\nقەدر زەڕ نییەن چە لای ئی بەدبەخت\n\n\nفەقیرێ چون من سوخەن پڕ لەزەت\nئەر خزمەتم کەن نەدارۆ منەت\n\n\nهەر کەس وە گرۆی وێش دارۆ ئولفەت\nبوچک وە بوزرگ مەکۆ ئیتاعەت\n\n\nبە غەیر چە بەدی بوهتان و غەیبەت\nنەی جا نەمەندەن هەم قەدر و حورمەت\n\n\nهامسا وە هامسا مەکۆ خیانەت\nنەمەندەن ئەرکان ئەمن و ئەمانەت\n\n\nعالەم موبتەلان وە زەڕ و زینەت\nحەیا پایماڵ مەفقود دیانەت\n\n\nنەی دەور و زەمان مەندەنان حیرەت\nشەخس دوڕ شناس نەی زەمان قیللەت\n\n\nزمڕەی سەییدان دارۆ سێ خەسیەت\nئەوەڵەن ئێدەن ببۆش سەخاوەت\n\n\nدووهەمین چە جەنگ ببۆش شوجاعەت\nسێهەمین سابیر ساحێب مەتانەت\n\n\nسەردارێ نییەن داشتە بۆ هەیبەت\nگشتش نابوتەن بێ شان و شەوکەت\n\n\nڕەعیەت گرفتار دەرد و مەرارەت\nزەقنە بووت بییەن جوملەی کەسابە\n\n\nچەرخ چەپ ڕەفتار نەکیانا ڕیشەت\nعالەم هیلاکەن پەرێ مەعیشەت\n\n\nهیچ مەردێ نییەن پێش کەری بەیعەت\nبەغەیر چە عەلی شێر پڕ شەوکەت\n\n\nنیەنان وەتەنگ هەم ماڵ و دەوڵەت\nبە وێنەی تووتی هام چە سیاحەت\n\n\nچە هەرکۆ ببۆ فیرقەی پاک طینەت\nتووتی دەروونم مەراق وەسۆبەت\n\n\nڕیشم سفید بی چە دەرد و خەفەت\nئەی فیرقەی یاران نەدارۆم تاقەت\n\n\nئی فانی هیچەن ئاخر نەدامەت\nخاسی بکەردێ پەی ڕۆی قیامەت\n\n\nنەفس ئەممارە پێم مەدۆ شددەت\nجەرگم ڕخنە کەرد وە تەعنە و کنیەت\n\n\nنەفس ئەممارە پادشای سەر تەخت\nنەفس موتمەئین قەرارەن وەجەخت\n\n\nسوپاش پەرگەندە چە نام قەڵا و کەفت\nحیرس و نەفس ئولکەی ئیمان کەردەن زەفت\n\n\nقایم بگێردێ دین و ئیمان سفت\nگفتار سەرف کەردەم وە هەرزان و مفت\n\n\nمەر یادم کەردێ باچدێ کوجا ڕەفت\nدەوام نەدارۆ ئی میزان چەفت\n\n\nپەنامان بەردەن وەزات دوو هەفت\nچواردە مەعسووم نەدەفتەرەن سەبت\n\n\nدڵمان یەخ بەستەن چەی سەردی ساعەت\nهەفتا و دوو گرۆ مەکۆمان لەعنەت\n\n\nبەدیمان ماچان قەوم بێ سیفەت\nهەر هان نە دۆشمان بار مەشەققەت\n\n\nچە ئێمە خەتا چە پیران هیممەت\nمەحروومان نەکۆ چە بەزم وەحدەت\n\n\nبازاڕم کەساس گەوهەر بێ قیمەت\nیاحەق نەکیانیم وە ڕاگەی غەڵەت\n\n\nئەر سەد زەدە دار گیانم پڕ عییلەت\nسەرگەردان مەکەر بەندەت جی هەڵەت\n\n\nیە واتەی مەڵڵای بەندەی بێ سەروەت\nسەنعەت نەدارۆم غەیر ئەز کیتابەت"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "ئەوەڵ سڵامم وە زات حاجی", "poem_description": "بۆ مام موحەممەد", "poem_text": "ئەوەڵ سڵامم وە زات حاجی\nڕەهبەر ڕای دین جە گرۆی ناجی\n\n\nداخڵ وە میزان ڕای شەرت ناجی\nبێزار چە دیدار فیرقەی موغلاجی\n\n\nمەشغوڵ وە حەساد جە ناعیلاجی\nجەرگمان جە تەعنە کریان هەللاجی\n\n\nڕەعیەیان گرفتار گێژ و ئەمواجی\nزەحمەتەن چەی وەخت حوسن و ئیمتیزاجی\n\n\nمەعلووم گیر وەردەی دەیجوور داجی\nگیرۆدەی عەزاب دەست خەرج و باجی\n\n\nڕەئیسان برزق دار قەریەی دوڕاجی\nفەقیران هیلاک مەعیدەی ئاجی\n\n\nڕۆشنایی دڵمان پەی سەرمان تاجی\nپەی یار شەکری چە لای بەد زاجی\n\n\nخەیلێ درۆغەن ڕای برا و باجی\nحزوورەن موخڵیس چە پشت چون قاچی\n\n\nخەتام فراوان هەنی چێش باچی\nمەڵڵا ڕووت ڕەشەن پەی کەس نەواچی\n\n\nخەیلێ یار جە دین مۆ ئیستیخراجی\nنەزدیکەن پەی یار هەق کۆ ئیفراجی\n\n\nجەی ساڵ ماردا ئەر تۆ عیلاجی\nمەوی وە عەرەب ئەڵبو سراجی\n\n\nئەشعارم تەمام دوانزدە ئیبراجی\nزەعیم فیرقەی سەف ئەفواجی"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "ئەوەڵ سەڵامم وە سەیید عەلی", "poem_description": "بۆ سەیید عەلی نەغە لە کەرکووک", "poem_text": "ئەوەڵ سەڵامم وە سەیید عەلی\nمورشید موخلیس جە عالەم بەری\n\n\nدووەمین سەڵامم وەبرای سەی مەجید\nجە دیوان هەق مەبۆ ڕوو سفید\n\n\nسێهەم سەڵامم وە سەیید فایق\nعاقڵ و غەیوور وە مەجلیس لایق\n\n\nچوارەم سەڵامم وە سەیید تەوفیق\nبە ڕەنج ڕەسام داخڵ وە تەریق\n\n\nپەنجەم سەڵامم وە سەیید حەسەن\nئەولاد سافی پۆش غایەت دڵ پەسەن\n\n\nشەشەم سەڵامم بۆ وە سەیید بەیرام\nنیگەهدارش بۆ حەیی لایەنام\n\n\nهەفتەم سەڵامم بۆ وە سەیید زەینەڵ\nدایم حازرەن پەی جەنگ و جەدەڵ\n\n\nهەشتەم سەڵامم وە تاها سلێمان\nئەمسالش کەمەن جە ڕووی ئەی جیهان\n\n\nسەڵام بیاونە وەسەی خودا بەخش\nسادیقەلقەولەن وەبێ غەل و غەش\n\n\nسەڵام بیاونە وە سەیید بورهان\nمەحبووس و ئەسیر گیروەردەی زیندان\n\n\nبییەن وە ڕەمماڵ پەی فیرقەی ژەنان\nمەحروومەن جە بەزم مەجلیس یاران\n\n\nسەڵام بیاونە وە عەلی ڕەشید\nئەرکان یاری گرتەنش تەجدید\n\n\nسەڵام بیاونە وە کوڕەی شەهاب\nتازە خەوەردار بێدار بی جە خاب\n\n\nسەڵام بیاونە وە تەوفیق حەیدەر\nپەی ئاداب دین خوڵاسەی ئەتهەر\n\n\nسڵام بیاونە وە مەجید چاوش\nمەرد فامدارەن خاسەن حەساوش\n\n\nسڵام بیاونە وە مامۆ شوکر\nشوفێر دەوران غافڵ جە زیکر\n\n\nسڵام بیاونە وە سەی محێ دین\nداخڵ بی وەشەرت ئەرکان موبین\n\n\nسڵام بیاونە وە مام مستەفا\nپەی جیفەی دونیا هەر هان چە جەفا\n\n\nگرفتار وە دەست قەڕن بێ وەفا\nعەزابش فرەن نەدارۆ سەفا\n\n\nسەڵام بۆ وە نەزد فرزەند عارف\nئەحمەد و مەحموود مەرد تەعاروف\n\n\nسەڵامم هەنەن وە عەبدەی بەقاڵ\nنیگەهدارش بۆ حی ذوالجلال\n\n\nسڵامم هەنەن وە ئەبوو غازی\nخودا تەعالا لێش ببۆ ڕازی\n\n\nعەلی موحەممەد نەسڵ چۆبان نام\nسەڵامم هەنەن هەزاران سەڵام\n\n\nسەڵام بۆ وەنەزد فیکرەت ئەفەندی\nمامور البرید چون کەللەی قەندی\n\n\nسەڵام بۆ وەنەزد موحەممەد قەرداش\nزەحمەت چەنیمان ببۆ وە یۆڵداش\n\n\nسەڵامم هەنەن وە عەلە و نەجاڕ\nسالم و سکووت مەرد وەفادار\n\n\nسەڵام بۆ وەگشت یاران کەرکووک\nلە ئافرەت و پیاو گەورە تا بچووک\n\n\nسەردار یاران زات خان ئەحمەد\nباقی وە یاران یا عەلی مەدەد\n\n\nحاضر المجلس خیر الخلف نام\nسەڵامش هەنەن وە گشت خاس و عام\n\n\nوەهیممەت لوتف شای خاوەندکاران\nیاران یەک وجوود چون جار جاران"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "ئەی برای عەزیز نوور دیدەنی", "poem_description": "", "poem_text": "ئەی برای عەزیز نوور دیدەنی\nخاوێ موبارەک وەخێر دیدەنی\n\n\nوەی بەندەی کەمتەر تۆ فەهمیدەنی\nبادەی ئەنتەهوور عەشق چەشیدەنی\n\n\nپەی زوهوور هەق دڵ ئومێدەنی\nچەمەڕای شادی ڕۆژ عیدەنی\n\n\nداخڵ وە مەجلیس شای وەحیدەنی\nجە جیفەی دونیا دڵ بڕیدەنی\n\n\nتاجری سەڕاف زەڕ خڕیدەنی\nتازە خەڵاتی عەشق جەدیدەنی\n\n\nتەمامی وەدڵ من چەسپیدەنی\nفیدای دینی یار دڵ شەهیدەنی\n\n\nبێ یار و یاوەر موعتەمیدەنی\nئوستاد کامڵ پەسەن دیدەنی\n\n\nپاسەبان زاغ دار بیدەنی\nدرەخت کامڵ گوڵ ڕەسیدەنی\n\n\nڕەونەق مەجلیس وەخت عیدەنی\nکریم الخصال زۆر موفیدەنی\n\n\nجە دەست بەدان دڵ بەعیدەنی\nنە قەهری نەزان دڵ پێچیدەنی\n\n\nوێنەی مەئیووسان جە حەفیدەنی\nدانا و مودەبیر خۆش جەریدەنی\n\n\nنادر المثال فەرد فەریدەنی\nموبتەلا وەقەهر قەوم سەردەنی\n\n\nپەرێ ڕاگەی ڕاست وەتەجهیدەنی\nجە نام یاران بەر گوزیدەنی\n\n\nجە دیوان هەق ڕوو سفیدەنی\nخاڵیس و موخڵیس سیڕ پۆشیدەنی\n\n\nشەرابەڵحەریر زوود چەشیدەنی\nئوستای هەقیقەت خۆش مورشیدەنی\n\n\nئەشهەدم بیللا هەم ڕەشیدەنی\nمەراق وە گفتار هەق شنیدەنی\n\n\nدایم ڕەوشەن زەین لەب خەنیدەنی\nدایم سەر توفەیل پەی موریدەنی\n\n\nجە بەعزێ ئیشا هەم عەنیدەنی\nوەڕووی مونکیران تیر شەنیدەنی\n\n\nبێ پەروا جە خەوف گشت تەریدەنی\nکەمتەر غوڵام تۆم ئەکیدەنی\n\n\nشادی زەوق دڵ مل چەمیدەنی"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "ئەی شۆخ مەحبووب چە ئاهووی سارا", "poem_description": "", "poem_text": "ئەی شۆخ مەحبووب چە ئاهووی سارا\nیەکدەم با دڵم بکەر مەدارا\n\n\nخەدەنگ غەمزەت چون سەنگ خارا\nبزەن وە دڵم بکەر سەد پارا\n\n\nبزەن یەک خەنجەر من بکەر ڕیسوا\nئەی نوور دیدەم چەشم کەر باڵا\n\n\nجارێ چە وەسڵت نەیاوام بەکام\nدەخیلەن جڵەو بگێر وە ئارام\n\n\nئەگەر تابووتم بەران پەی مەزار\nئەگەر نمەیی بکەر ئینتیزار\n\n\nمن عاشق تۆم چە نام یار و غار\nبا مروەتت بۆ مەبەر ستەم کار\n\n\nکافییەن پەی من چە ڕۆژێ یەک جار\nبوینی وەچەم جەماڵ دڵدار"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "بان عین المفتوح دیدە گوشادم", "poem_description": "", "poem_text": "باطن عین المفتوح دیدە گوشادم\nعالەم گشت غەمناک هەر خۆم دڵشادم\n\n\nظاهر عین القلب مەسدوود دیدە لێڵاوم\nگشت عالەم خاسەن هەر خۆم خەراوم"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "باچە وە کوێخا شێر بێ نەزیر", "poem_description": "نامە بۆ ئاشنایەک", "poem_text": "باچە وە کوێخا شێر بێ نەزیر\nشەخسێ بکیانۆ هەتا وە بەشیر\n\n\nببۆ وە مێمان چە لای یەک شوناس\nبەیۆ وە شۆنم وە سیدق و ئیخڵاس\n\n\nهەتا وە بەشیر وە سواری ماشین\nوە کەیف و سەفا جاگەی دڵنشین\n\n\nمن کە بیاوی وە قەریەی بەشیر\nئەگەر خەر نەبۆ وە سواری بەعیر\n\n\nهاوارەن حونطە دەخیل یا شەعیر\nسەلامەتم کەر چە ئی ڕاگەی دویر\n\n\nئیمجار وەڕاستی مەڵڵا ها چەویر\nئەگەر کە ئامام چە من هەن تەقسیر\n\n\nوەسپارەش حەج نمەبۆ قەبووڵ\nویتەورە مەبۆ وەشەرت و ئوسووڵ\n\n\nسەلامم هەنەن وە هەیاس مەڵڵا\nئیکمالم کەردەن شای قەندیل قەڵا\n\n\nکیانام پەرێش وە دڵێی مەسروور\nیاڕەبی قەزا وە لێتان بۆ دوور\n\n\nعەرز خڵووسم هەن، وە جەمیع سادات\nوە فیرقەی مامان ساحێب کەرامات\n\n\nدوو وەمین وە فیرقەی جەمیع ئۆمیات\nقەتعییەن مەڵڵا ناکا لۆمییات\n\n\nسێهەمین هەر کەس مەپەرسۆ ئەحواڵ\nسەلامم هەنەن پڕ هەزار جواڵ\n\n\nئەر سەد بواچان مەڵڵا موفلیسەن\nسەد فەرگوون سەلام وەنیم فلسەن\n\n\nسەلامم هەنەن وە سەیید قەمەر\nهەللاج دۆمان وە ڕوو کەن چاپ کەر\n\n\nهەزار سەلام بۆ وە موحەمەد ئایش\nها وەختەن مەڵڵا بەیۆ بە جایش\n\n\nسەلام وە مەحموود وە ئەبوو عاسی\nلازم بۆ سەرکار چە کانی ماسی\n\n\nئەگەر ---- نەکۆ هەم وەناو ڕاسی\nڕوئیەی سەیدیش گێرۆ وە ڕاسی\n\n\nشەو و ڕۆ مەدحش ماچی وە خاسی\nمەعلووم ئامۆزای مەڵڵا عەباسی\n\n\nنیم هۆقە سەلام وە ڕەحیم خانە\nعەجەب غولێوەن چە بیابانە\n\n\nئەمسالش نییەن تا وە ڕۆخانە\nدەوڵەتش مەلۆ گشت وە گۆڕخانە\n\n\nئی شیعرە نویسنام هەم پەرێ سوحبەت\nچە گفتار من کەس نەکۆ حیددەت\n\n\nئەساسەن ڕەحیم کۆنە هاوسایە\nدەروون چون حەدید دڵ نەخوسایە"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "برا جغارە", "poem_description": "", "poem_text": "برا جغارە... \nشنەفتم کەردت تەرک جغارە\n\n\nنیگادارت بۆ پادشای هەزارە\nهەزار ئافەرین جەی فیکر و کارە\n\n\nهەزار چوین مەڵڵا بۆت خزمەتکارە\nحەزرەتی چایی بییەن سەردارە\n\n\nهەزارێ چون من کەردەن ئاوارە\nسەبووریت چایەن برای غەمبارە\n\n\nنەواچی مەڵڵا مەردێ وەکارە\nئێستاکە دەوران فیرقەی بێعارە\n\n\nعاقڵان ساکن گۆشە و کنارە\nمەڵڵا گرفتار نەفس بەدکارە\n\n\nمەقبووڵم کەردەن نەفس ئەممارە\nدەلیلمان چایەن شەکەر پیرمانە\n\n\nشەو و ڕۆژ نامش هەر چە ویرمانە\nدونیا خاپوور بۆ وە ساق... \n\n\nهەرچی نویسیا بۆ چە تەقدیرمانەن\nئەگەر ئازانی چایی بکەر تەرک\n\n\nمەوی غوڵامت تا وە ڕۆژ مەرگ\nنمەیۆ وە داد ئەی کوڕە کوڕە\n\n\nجغارەت تەرک کەرد پەی کۆکە... تڕە\nجە داخ دەوران مەڵڵا مان وڕە\n\n\nئێستاکە دەوران وەختی مونکیرە\nجە گفتار خاس دڵم زۆر پڕە\n\n\nئیجازە نییەن دەستم چون سڕە\nزۆر موشتاقتانم گیان سەیید حەمە\n\n\nڕەونەق مەجلیس زەوق زەمزەمە\nوختەن خەڵاس بین جەی تۆز و تەمە\n\n\nهیمەتمان حەقەن چراغ و شەمە\nهەنی کافییەن برای مەحرەمە\n\n\nوە پانزە ڕەقەم ئیکمال بی گەمە"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "برا خرۆشان", "poem_description": "", "poem_text": "برا خرۆشان... \nسەراسەر عالەم پەی جەنگ خرۆشان\n\n\nدیک دەروونم سەر جە نۆ جۆشان\nیەک یەک پەیدا مۆ گەوهەر فرۆشان\n\n\nخەڵات مەکریۆ فیرقەی مەی نۆشان\nفەوت و فەنا مۆ گرۆی ئاڵۆشان\n\n\nشەخر سواران نییەن هاملۆشان\nسواران غەیب دونیا مەپۆشان\n\n\nسەف ئاڕای لەشکر جە چەهار گۆشان\nپەی قەتڵ و قیتاڵ یەکسەر مەکۆشان\n\n\nزۆمڕەی مونکیران مەبۆ پەرێشان\nعەجەب کوشتار مۆ تێشان وە ئاشان\n\n\nڕەونەق دار مەبۆ قەدیم قوماشان\nدونیا مۆ بەهەشت سەیر و تەماشان\n\n\nعەدوی ئەهلی بەیت دەروون خراشان\nیەکسەر باتڵ مۆ صوم صەڵاشان\n\n\nجای بیئسەل مەسیر مەبۆ وەجاشان\nزیانەی دۆزەخ شێخ و مەڵڵاشان\n\n\nخود بین، خود پەسەن نییەن حەیاشان\nدەفتەر دار مەکۆ یەکسەر جیاشان\n\n\nوەغەزەب مەبۆ کار ڕیاشان\nتاریک مۆ زوڵمات شوعلەی چراشان\n\n\nتەمام قەتع مۆ مەلجا و پەناشان\nهاشا پێغەمبەر ناکا ڕەجاشان\n\n\nئەر خودا جە عەبد وێش نەبۆ ڕازی\nفایدە نەدارۆ سەد مەڵڵا و قازی\n\n\nخالیق جە مەعبوود ئەر نەبۆ خۆشنوود\nڕەجای پێغەمبەر هیچ نەدارۆ سوود\n\n\nگونام کیبارەن وەزن هەزار ڕەطڵ\nمەعلوومە الفتنه اکبر من القتل\n\n\nیوم لا ینفع مال ولا بنون\nجە ئایەی فورقان کەردەن ڕەهنموون\n\n\nالا من اتی الله بقلب سلیم\nتەحریرەن جە صوحف کەلام قەدیم\n\n\nقەت واتەن نماز صوم چەنی صەلات\nمەنفەعەت دارۆ پەی ڕۆژ هەی هات\n\n\nهەرکەس سالم بۆ وە دڵ و وە گیان\nوەبێ پرس و جۆ یدخل الجنان\n\n\nجە قالوا بلی جە وعد الوعید\nکەس نمەزانۆ شەقی یا سەعید\n\n\nمەر خالیق وە وێش زانۆ کێ خاسەن\nکەمتەر گشت عالەم مەڵڵا عەباسەن\n\n\nولا تقنطوا من رحمة الله\nئومێدەوارەن پادشاه و گەدا\n\n\nبەڵێ وەحەدیس دەلیل و بورهان\nخالیق وە مەخلووق وێش کەردەن بەیان\n\n\nمەعلووم جە فیرقەی گوناه کارانم\nکەلب کەمتەرین قاپی یارانم"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "برا خەوەرت", "poem_description": "نامە بۆ مامۆستای بەناوبانگی کاکەیی «سۆفی ڕەشید هاواری»", "poem_text": "برا خەوەرت... \nیە چەندێ وەختەن نامان خەوەرت\n\n\nمەوی وە غوڵام ڕەوشەن بەسەرت\nیەک عەشقێ سەودا ها جە تۆی سەرت\n\n\nیەکجار شیرینەن بار و سەمەرت\nقایمەن وەحەق پشت و کەمەرت\n\n\nجە حاڵ بەندە بەیۆ نەزەرت\nنۆش گیانت بۆ واردەی کەوسەرت\n\n***\n\nنوخت - - تەمام ئیزهار بی\nئاوازەی خۆش عەجەب ئیخبار بی\n\n\nتەمام ئەهل حەق یەکسەر بێدار بی\nمەعلووم ژار نۆشان گشت وەفادار بی\n\n\nداخڵ وە فیرقەی شای خاوەندکار بی\nواردەی مونکیران وە ژار مار بی\n\n\nفریاد ڕەس حازر خودامان یار بی\nئی دەرد و میحنەت پەی یار - - بی\n\n\nپەرێ بێداران فەسڵ بەهار بی\nشەرت - - چەی ساڵ مار بی\n\n\nشادی کەن شادی یار خەوەردار بی\nبەندە پەی یاران وەخزمەت کار بی\n\n\nچە چوار عەناسر شوعلە دیار بی\nپەشێوی ئیقباڵ گرۆی ئەغیار بی\n\n\nقانوونێ تازە چە بەغدا شار بی\nڕەفیقش ئاما وەنەش هامیار بی\n\n\nزومڕەی بەد تینەت تەمام شکدار بی\nئوردوو هیجاوە لەشکر سوار بی\n\n\nجە چوار گۆشەوە قەتڵ و کوشتار بی\nئەی نوور عەینم، مەبۆ هۆشیار بی\n\n\nجەژن یارانەن خانە مەعمار بی\nهەتاکە ئیمڕۆژ دەور ستەمکار بی\n\n\nئەحواڵ پەریشان فەقیر هەژار بی\nشکات قەبووڵ بی قەید دەفتەر دار بی\n\n\nئەمر سەندەی هەق دەلیل دیار بی\nهەق مەزڵوومان یەک وە هەزار بی\n\n\nخوون شەهیدان چە تۆی ئەسرار بی\nچە دمای خەفەت شادی دیار بی\n\n\nسەف تانە کێشان یەکسەر نامدار بی\nخزمەت و کردار نەشەست تۆمار بی\n\n\nهەق واچ چون مەنسوور تەسلیم وە دار بی\nمایەی دیانەت شەرت و ئیقرار بی\n\n\nزەبوونی تاڵع قەوم ئشرار بی\nچون یاران ساکن گۆشە و کنار بی\n\n\nزات یا عەلی وە مەدەد کار بی\nبیست و یەک مەسرەع تەمام ئەشعار بی"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "برا خەیاڵم", "poem_description": "", "poem_text": "برا خەیاڵم... \nشەو و ڕۆژ دایم های جە خەیاڵم\n\n\nمونتەزیر وە لوتف شای ذوالجلالم\nوە قوربان یار بۆ گشت سەر و ماڵم\n\n\nجە بەد ئەتواری نییەن ئەمسالم\nگرفتاڕەنان وەدەست زاڵم\n\n\nفیدای کەسێ بام دەروون بۆ سالم\nنەواچان فەقیر وەبێ کەماڵم\n\n\nوەگەر فریاد ڕەس بگێرۆ باڵم\nوەرنە پایماڵ پەرێشان حاڵم\n\n\nبێ خەوف و خەتەر فاریغەڵباڵم\nڕزیان جە پیری مووی کلک و یاڵم\n\n\nمۆ جواب بدەی تۆ وە سوئالم\nبێ یار و یاوەر دەروون زوخاڵم\n\n\nجە لای بەدکاران نییەن ئیقباڵم\nپەرێ ئەهل هەق شیرین جەماڵم\n\n\nساکن، سکووت خۆشەن مەقالم\nشادی وە خەروار خەم وە میسالم\n\n\nگیرۆدەی تەلەسم داڵ بن داڵم\nمەحبووس و ئەسیر دێو سەڵساڵم\n\n\nجە لای مونکیران زۆر تورش و تاڵم\nپەی مەیدان داری ساحێب گۆپاڵم\n\n\nسوپای حرس و نەفس کەردەن ئیغفاڵم\nجەی خانەی نیعمەت نییەن مەجالم\n\n\nپەی بار تەعنە وێنەی حەماڵم\nهەق وە ئیجامە کەردەن ئیرسالم\n\n\nگرفتار وەدەست نەزان ئەحواڵم\nجەهد مەکەم پەرێ ڕای ئیستیقلالم\n\n\nگیر وەردە وە دەست ئەی قیل و قالم\nواردەم نانی یەو هەم پۆشاگ شاڵم\n\n\nئیفتادە چە نام قوڕاو و چاڵم\nواجیبات ناقیس بەدەن ئەعمالم\n\n\nجە گونا کاری هەم زوبان لاڵم\nکۆتا خزمەتم وەبێ ئیکمالم\n\n\nوەقەوڵ هەقیقەت مەدەن گۆشاڵم\nماڵم گشت حەرام نییەن حەڵاڵم\n\n\nگرفتار وەدەست ماڵ و مناڵم\nپەرێ زوهوورات وە ئیستیعجالم\n\n\nئینتیزار وە لوتف شای بێ زەواڵم\nفەقەت جەی دەمدا دین پایەماڵم"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "برا خەیاڵم ٢", "poem_description": "", "poem_text": "برا خەیاڵم... \nشەو و ڕۆژ دایم های جە خەیالم\n\n\nئەی سەیید حەمە قەزات وە ماڵم\nجە دووری دیدەت وێنەی عەبداڵم\n\n\nوە تەڵخ مۆ بار و ڕۆزگار و ساڵم\nجە دووری یاران دەروون زوخاڵم\n\n\nئەر سەد کە فەقیر بێ موڵک و ماڵم\nوەسایەی یاران ساحێب ئیقباڵم\n\n\nدەور دەقیانووس ها جە خەیاڵم\nنەدیم چەی وێنە میللەت زاڵم\n\n\nئەر سەد حاجی گیان پۆشاگەن شاڵم\nڕزیان جە پیری تووک کلک و یاڵم\n\n\nجە تەعنەی بەدان فارغ البالم\nجە بەعزێ ئەحواڵ زۆر ئەوقات تاڵم\n\n\nپەی مەدح یاران وێنەی دەڵاڵم\nفیرقەی یارانەن گورز و گۆپاڵم\n\n\nتۆ قەت نەپەرسای چۆنەن ئەحواڵم\nخودای هەیکەلان بییەن زەواڵم\n\n\nگرفتار جە نام قوڕاو و چاڵم\nگشت کەردەی وێمەن دایم بێ ناڵم\n\n\nمونتەزیر وە ئەمر شای بێ زەواڵم\nیاهەق دڵ یاران گشت کەری سالم\n\n\nزات هەق وێشەن مەلجاگای پاڵم\nساکن و سکووت هەم زوبان لاڵم\n\n\nپەی بار لەعنەت چون خەر حەماڵم\nمەعلوومەن مەحو بییەن ئیقباڵم\n\n\nئەر سەد جار باچی ساحێب کەماڵم\nپارە نمەکۆ چونکە بێ حاڵم\n\n\nمەراق وە یاران ساحێب جەماڵم\nسککەی شەرت بتوون ساف و زوڵاڵم\n\n\nهەق وێش مەزانۆ چون کەردەن قاڵم\nئەر نێک و ئەر بەد نادر ئەمسالم"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "برا مەستەنی", "poem_description": "", "poem_text": "برا مەستەنی... \nمەعلووم بی جە لام تەمام مەستەنی\n\n\nلاقەید جە واتەی خام و گەستەنی\nباتینەن دڵشاد زاهیر خەستەنی\n\n\nمەی نۆش ئەزەڵ کۆی ئەلەستەنی\nچەنی ئەی فەقیر هام پەیوەستەنی\n\n\nجۆیار باقی هەم سەر مەستەنی\nجەولاندەر خاس پێش و پەستەنی\n\n\nپەی شەرت و شرووت کەمەر بەستەنی\nوەعدەی ساڵ مار وەنەش دەستەنی\n\n\nگفتارت لذیذ هەر چە نیستەنی\nباتینەن ئاباد دەروون هەستەنی\n\n\nدەروون پڕ جە عیشق بوریان جەستەنی\nمەرد موبارز کەمان شەستەنی\n\n\nپەرێ نەزانان کەم هەوەستەنی\nپەرێ زهوورات حوکم وەدەستەنی\n\n\nدیگ زەمیر ساف غایەت چەستەنی\nوەجاگەی مەقسوود تەمام ڕەستەنی\n\n\nحرس و نەفس کوشتە هەر چە قەستەنی\nگرۆی مونکیران تۆ شکستەنی\n\n\nعەندەلیب ئاسا جە قەفەسەنی\nزەلزەلەی ئاشووب عەبد و شەستەنی\n\n\nخۆشەویست زات چوار و هەشتەنی\nڕەوشەن زەین و ساف دڵ بەهەشتەنی\n\n\nبە وێنەی مەجنوون وێڵ دەشتەنی\nهەراگێڵ چۆڵ نەکۆ نیشتەنی\n\n\nئەرکان یاری تەمام ڕەشتەنی\nوەدەست گومڕاهان دڵ شکستەنی\n\n\nدایم جە سەیران سەحرا و گەشتەنی\nهونەرمەند خاس هەم زۆر مشتەنی\n\n\nپەرێ یارستان قەڵا و پشتەنی\nساحێب قەهر و قین جە خۆ ڕشتەنی\n\n\nفیدای یارستان پەی هەق ڕەشتەنی\nموخڵیس قەدیم پشتەڵ پشتەی\n\n\nئوستاد میعمار ساحێب خشتەنی\nساکن و سکووت خەڵوەت نیشتەنی\n\n\nوێنەی سیا وەخش خوون چە تەشتەنی\nچون تووتی ئاسا چە گڵ گەشتەنی\n\n\nشراب الحریر مزە چەشتەنی\nچون هەور ڕەحمەت باران وەشتەنی"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "برا نەمەندەن", "poem_description": "", "poem_text": "برا نەمەندەن... \nوەعدە تەمام بی هەنی نەمەندەن\n\n\nشەرت تەمام بییەن مەر قەرار چەندەن\nفیرقەی یارستان تەمام پەرگەندەن\n\n\nزومرەی شکاکان گشت قوەت سەندەن\nنێکان گرفتار حەڵقەی کەمەندەن\n\n\nئەی قەوڵ و قەرار شەرت و پەیوەندەن\nئەی ژار فینجان شەکەرین قەندەن\n\n\nگرۆی موخڵیسان بێ چون و چەندەن\nوەزات بێچوون وەهەق پەیوەندەن\n\n\nخطوط مستقیم خەرمان خۆش ڕەندەن\nنێکان یەک و چوار گشت وەیەک بەندەن\n\n\nفیرقەی دەوڵەمەند وە فەقیر خەندەن\nتیر وە ڕووی دیدەی مەغرووران شەندەن\n\n\nبوزرگان مەشغوڵ ڕای فێڵ و فەندەن\nڕیشەی مونکیران جە دونیا کەندەن\n\n\nشکاکان تەمام نامەی مەرگ وەندەن\nغەڵغەڵەی کوشتار جە ماه ئایندەن\n\n\nخرووج لەشکر پەی قاپی لەندەن\nامر الافواج جە سەمەرقەندەن\n\n\nقابیز پڕ غەزەب بە غایەت توندەن\nموهر نگینش چە مەولا سەندەن\n\n\nدینداری ئەی وەخت خەیلێ پەسەندەن\nوەر جە قیل و قال دەروونمان زەندەن"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "برا گیان حەیات", "poem_description": "", "poem_text": "برا گیان حەیات... \nیاوا پێم نامەت چون ئاب حەیات\n\n\nئەحیام کەرد زندە نەڕووی سەر بە سات\nوانام سەر تا پا وە کەیف و نەشات\n\n\nخودای بان سەر مەکەرۆت خەڵات\nلایقەن وەنەت ئەی بەش و بەرات\n\n\nوەختەن جەی گەرداب فانی بین نەجات\nجەی ساڵ ماردا وەعدەی زوهوورات\n\n\nدەلیل قاتیع مەکەرۆ ئیسپات\nسەف مێردانەن ڕەمز و ڕمووزات\n\n\nوەڵەوکن دوورم ڕۆحم ها چە لات\nسەر و ماڵ فیدای گەرد خاک و پات\n\n\nغایەت دڵشاد بیم چە ئەی ئیلتیفات\nمەعلووم زیاد مۆ کەشف و کەرامات\n\n\nجە لای مونکیران ناچی مەڵڵا وات\nشەوق و زەوق بتوون زیاد مۆ چە لات\n\n\nگشت وەیەک شاد مۆ حەیات و مەمات\nکەلب هۆشیارم جە قاپی دەرگات\n\n\nوەهیممەت تۆ واتم ئەی ئەبیات\nوەرنە پەرپووتم بێ دەستگا و ئاڵات\n\n\nدۆعا گۆتانم بەندەی سەنا خوات\nدۆعام پەی کەرە مەقبووڵەن ڕەجات\n\n\nسەر وێنەی گەڵای دار و نەباتات\nمەڕێزۆ وەهەم چەنی تورک و تات\n\n\nدایم هۆشیار بەر نەفس نەکۆ ئیغمات\nزاری و واوەیلان پەرێ مونکیرات\n\n\nکەللەی زاڵمان مەکیانان سۆقات\nسەرگەردان مەوان وە تەڵخی ئەوقات\n\n\nیەکسەر گرفتار زوکوور و بەنات\nوا هەق زوهوورەن شادی بۆ خەنات\n\n\nهەر چوار کتووبات ئینجیل و تەورات\nبێ قەدر و قیمەت وەبێ کەرامات\n\n\nنیشانەی وێشەن ئوستاد سەنعات\nعەفوو کەر قسوور دارۆم غەڵەتات"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "برا گیان خەراب", "poem_description": "", "poem_text": "برا گیان خەراب... \nدونیا نەمەندەن وەختەن بۆ خەراب\n\n\nبە حوکم بێچوون پادشای وەهاب\nمەئموور ئامادەن وەتەعجیل و تاب\n\n\nعیشق دەروونم وەیتەور کەرد حیساب\nجەی ساڵ ماردا مەبۆ فتح الباب\n\n\nدڵ یارستان مەگێرۆ حوباب\nنێکان خەڵاس بۆ بەدان دڵ کەباب\n\n\nحورمەت قەلیلەن جە دۆست و ئەقراب\nمەردان چەنی زەن بییەن وە ئەرباب\n\n\nجاهیلان مەراق تەموورە و ڕۆباب\nعاقیلان مەدفوون فی تحت التراب\n\n\nموبتەلای فسقەن شێخ چەنی شەباب\nبێ قەدر و قیمەت هەر چەهار کیتاب\n\n\nهەزاران ئاما چون ئەفراسیاب\nجەی دەریای فانی نیگوون بی غەرقاب\n\n\nجەی بەندەی فەقیر نەگێری عیتاب\nغوڵام وەتوەن ئەی عالی جەناب\n\n\nعالەم پەی جیفە مەکۆ ئیرتیکاب\nلە ئەفعال بەد ناکەن ئیجتیناب\n\n\nجەرگ مونکیران کێشان وە قولاب\nبەدان مۆ تەلەف گرد بێ کفن و ئاب\n\n\nئامام وە خزمەت وە تەعجیل و تاب\nجە عید نەورۆز مەوین کامیاب\n\n\nئاشنای ئەزەل بییەن وە ئەجناب\nبێگانەی ئەبەد بییەن وە ئەحباب\n\n\nبییەن وە عەدوو فرزەند چەنی باب\nشەبان تا وە ڕۆژ هیچ نەدارۆم خاب\n\n\nنامەی شیرینت لەفز خۆش مەئاب\nیاوا وە دەستم وانام وە شەتاب\n\n\nدەروون ڕەوشەن بیم بە وێنەی ئافتاب\nتاریکی ڕەم کەرد بی وە ماهتاب\n\n\nوەدەست هەقەن ئەر خێر ئەر سەواب\nغافڵ نمەبۆ دەروێش تەواب\n\n\nهەفت نازر حازر مەندەن هەفت نواب\nئەوشانیش مەوجوود مەکەمەل ئەسباب\n\n\nوەخت شادییەن برای خۆش ئەلقاب\nپەنامان بەردەن وە اولو الباب\n\n\nداخڵ مۆ وەیەک عەجەم و ئەعراب\nسەیل خوون ڕاهی مەبۆ وێنەی ئاب\n\n\nگفتارم لذیذ ئەنگوور و ڕوتاب\nمەزەن پەی دەماغ یاران خۆشاب"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "برا گیان سەلام", "poem_description": "", "poem_text": "برا گیان سەلام... \nسەلامم هەنەن هەزاران سەلام\n\n\nوە فیرقەی سادات مام و خاس و عام\nنیگادارتان بۆ حەیی لایەنام\n\n\nیاوا وە دەستم نامەی خۆش مەشام\nعاجز و مەحزوون جە کەردەی نەفام\n\n\nدۆعا گۆتانم جە سوب تا وەشام\nبێزارم جە دەست نوتفەی ناوەکام\n\n\nعەزیزم کەی بۆ بنیشی وە لام\nغوسەی دەروونم بەرشۆ جە ئالام\n\n\nفیکر و عەقڵ و هۆش نەمەندەن چە لام\nئۆمێدمان هەنەن بیاویم وە کام\n\n\nکەی ڕەوشەن مەبۆ ئەی شەب ظەلام\nدڵمان ڕەوشەن بۆ جەی وەقت و ئەیام\n\n\nکاسە پڕ بییەن نەدارۆ دەوام\nپەنامان هەنەن وە ڕەجای... م\n\n\nیە ئەمری هەقەن زوبدەی ئەلکەلام\nجەزای فراوان جەم بەستەن چە لام\n\n\nئەمر یەزدانەن نا عەدلەن حوکام\nئەهل هەق تەسلیم بییەن وە نەفام\n\n\nچ تەور تەحریر کەرد دائیرەی ئەقلام\nئەر غەم ئەر بەڵا ئەگەر شادوکام\n\n\nمەبۆ ڕازی بین دڵ گێرۆ ئارام\nئەی دەورەی فانی زوو مەبۆ تەمام\n\n\nیەزدان جەی کارە حیکمەتێ دارۆ\nهەقمان مەستانۆ فەردا یا ئارۆ\n\n\nخودا عادلەن شکێ نەدارۆ\nلازم هەق وەدەست هەقدار بیاوۆ\n\n\nموفەشق بییەن شیرازەی فیکرم\nبێ شەوق و بێ زەوق مەحرووم چە زیکرم\n\n\nجە عەلی سەرای سەیید موحەممەد\nجواب شیعرم پەی بکەرە ڕەد\n\n\nیا هەق نەیۆنێ وە ڕاگەت هیچ بەد\nنیگادارتان بۆ واحد الاحد\n\n\nڕاگەی موستەقیم بابۆ چەنی جەد\nمەبۆ بگێریم دەروون موعتەمەد\n\n\nکیانام پەیت نامە برای موعتەقەد\nباقی والسلام یا عەلی مەدەد"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "برا گیان نامە", "poem_description": "", "poem_text": "برا گیان نامە... \nیە خەیلێ وەختەن نەکیانای نامە\n\n\nفیرقەی مونکیران گیرۆدەی دامە\nنەزدیکەن زهوور شادی و هەنگامە\n\n\nبەدان وە نێکان ماچان بەد نامە\nشکاک خەجاڵات حزوور شامە\n\n\nقانوون مۆ تەبدیل برای خۆش فامە\nدەورێ عەدالەت مۆ جەی ئەییامە\n\n\nڕەجاچی یاران زات - - -\nڕەهبەر چەرخەچی گردین عەوامە\n\n\nزاڵم موبتەلای دەرد و ئالامە\nفەقیران دڵشاد وەشادی و کامە\n\n\nئەی مەڵڵای جۆیار شیرین کەلامە\nپەی گردین یاران یەکسەر غوڵامە\n\n\nئاشووب و فەساد - - -\nوێڵ سەرگەردان نە چۆڵ شامە\n\n\n- - - مێردان وەعدەی تەمامە\nدەور دەور ڕاستییەن یار خۆش خەرامە\n\n\nزات - - - قائیدی عامە\nغاران مەپێکۆ وەتیر پەیکامە\n\n\nزات شا حەیدەر جای ئیلتیجامە\nفیرقەی بەد کاران مەکۆ لغامە\n\n\nدەوران فانی وەبێ دەوامە\nباقی مەعموورەن دەروون سەلامە\n\n\nزەمیرم موفەشەق خەیاڵم خامە\nئەرێ حاجی گیان یە چ بەڵامە\n\n\nدڵ خاپوور کەردەن نەفس لەوامە\nنەفس موتمەئین بێ دەنگ و سامە\n\n\nعەقڵ و هۆش و فام ڕەم کەرد چە لامە\nجە دەست تەعنەی خۆڕێ و لەگامە\n\n\nکەس نییەن وە تەنگ یوم القیامه\nقەبووڵ نەداران تەعویزی جامە\n\n\nتەعنە مەکەن زیکر صوم و صەلامە\nبێزارم جە دەست گرۆی نەفامە\n\n\nکەی ئەدا مەبۆ ئەی قەرز و وامە\nئەی دونیای فانی پاپێچ پامە\n\n\nوەختەن ساڕێژ بۆ ئەی کۆنە زامە\nدەرمان بکیانۆ شای سەرەنجامە\n\n\nیاهەق یار نەکەی نمەک حەرامە\nچەند نێش نەشتەر یەکسەر چە ڕامە\n\n\nپەرێ هەقیقەت چە نۆ چە ڕامە\nیاڕەب کردارمان نەکەری خامە\n\n\nجەمیع یارستان گشتش برامە\nفەرامۆش مەکەن چە خێر دۆعامە\n\n\nجەی ساڵ ماردا شەوق و جەلامە\nکەمتەرین نە گشت خەوەر چە لامە\n\n\nگ شەو مەوینی غەریب ئەحرامە\nجە خاودا وەنەم مەدان ئیلهامە\n\n\nپەرێم بکیانە جەواب نامە\nبێزارم جە دەست مەجازی جامە\n\n\nگفتارم لذیذ شیرین خۆش تامە\nدوو هەزار ڤینتار جورم و گونامە\n\n\nقانوونێ جەدید کریان سەقامە\nخادیم یاران عەلی سەرامە"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "برا گیان وانام", "poem_description": "", "poem_text": "برا گیان وانام... \nنامەی خۆش ئەلفاز سەراسەر وانام\n\n\nچون تەیر تیژ باڵ، باڵ و پەڕ شانام\nمەعلووم شەو و ڕۆژ... هانام\n\n\nحەکاکە ئێستا زاتت نەناسام\nبەڵی جەی وەختە مەعلووم بی چە لام\n\n***\n\nئەی ڕەمزە سڕ بۆ مەکەرەش ئیعلام\nئەگەر بواچی پەرێ خاس و عام\n\n\nکارت تەعتیل مۆ مەمانی سەر سام\nجە گرۆی جاوید مەویایم وە کام\n\n\nوێت مەکەر وە شێت بێ هۆش و سەرسام\nکەمێ سەبرت بۆ عەلییەن ئاغام\n\n\nها عەرزت کەردم سەراسەر تەمام\nقەواڵەت مۆر مۆ مەوی شادوکام\n\n\nجە عالەم خاو مەدەری پەیغام\nظاهرا معیوب نوتفەی ناوەکام\n\n\nیاهەق وە دەرگات ئێدەن ئیلتیجام\nئیمانمان هەنەن وەی دەستگا و مەقام\n\n\nجەی سەردی ساعەت نەکەریم نەفام\nچەنی گومڕاهان نەپێچیم ئەدام\n\n\nمورشید موخڵیس شای شیرین کەلام\nکەلب یارانم باقی والسلام"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "برا گیان یاوا", "poem_description": "", "poem_text": "برا گیان یاوا... \nنامەی شیرینت وەدەستم یاوا\n\n\nخونچەی دەروونم چون گوڵ شکاوا\nچە شەوق و شادی مدرام وە پاوە\n\n\nنەیجا نەمەندەن شەرم و حیجاوە\nهیچ نایەن وەتەنگ سەیید و باوە\n\n\nقسوور نمەکەن لە کار خەراوە\nدایک یەکتری ئەگێین وە پاوە\n\n\nکەی نەجات مەوین جەی زەید و قاوە\nئاخر سەرەنجام مەوین بەد ناوە\n\n\nیەکسەر لێخن بی مەجرای سەر چاوە\nپەنامان وە زات خواجای گشت کاوە\n\n\nهەر جە بەیانی تا وەخۆر ئاوا\nمەشغووڵم پەیتان دەست وە دۆعاوا\n\n\nبێزارم جە دەست ئەی ناحەساوە\nبێزار جە ئەرکان ڕای باوەڵباوە\n\n\nمەڵڵا چون خەفاش مەحرووم ئافتاوە\nڕاگەم کەردەن گوم جە ئەی ماهتاوە\n\n\nشەبان تا بە ڕۆژ هام لە غاوغاوە\nجە کەردەی دەوران سەرمان سڕ ماوە\n\n\nناپوختە قاڵب دەروون زوخاوە\nشادی و زەوق و شەوق جە لای پاکتاوە\n\n\nمەڵڵای کۆر باتین دیدە لێڵاوە\nخەڵ ئەی زەمان خودای بەرداوە\n\n\nمورغ دەروونم لانەی فەوتاوە\nشیرازەی فیکرم تەمام بڕاوە\n\n\nجە زاهیر سەواب خەتا پەنهانەن\nنێک و بەد جە لای خالیق عەیانەن"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "برا یارت بۆ", "poem_description": "بۆ فەقێ حەمە حەیدەر", "poem_text": "برا یارت بۆ... \nزات ید الله دائیم یارت بۆ\n\n\nزات فریاد ڕەس مەدەد کارت بۆ\nدوڕ و جەواهیر جە عەمارت بۆ\n\n\nدائیم شادی و زەوق خۆشی کارت بۆ\nمەبۆ ئینتیزار ساڵ مارت بۆ\n\n\nزیکر هەق دایم چە گفتارت بۆ\nجە دیوان هەق ئیعتیبارت بۆ\n\n\nهەزار چون بەندە خزمەت کارت بۆ\nفەڕاش دەرگای کووچە و شارت بۆ\n\n\nگرۆی گشت خاسان هام جەوارت بۆ\nعیلم باتنی جە ئیخبارت بۆ\n\n\nپەی دونیای فانی شین و زارت بۆ\nچەمەڕای تەبیب دڵ بیمارت بۆ\n\n\nعەقیدەی درووست قەول و قەرارت بۆ\nسەنگ پەرچین خاک تۆی مەزارت بۆ\n\n\nهەنی کافییەن ئەگەر عارت بۆ\nگفتار لذیذ جە شومارت بۆ\n\n\nنامداران خەجڵ کار زارت بۆ\nمێوەی ڕەنگای ڕەنگ جە ثیمارت بۆ\n\n\nداخڵ وە ئیجماع سەف زەوارت بۆ\nزاتی... وە هۆشیارت بۆ\n\n\nئەر سەد چەنیمان قین و قارت بۆ\nسیڕ نیگا داشتن جە ئسرارت بۆ\n\n\nیاهەق ئەفزوونتەر شوعلەی نارت بۆ\nوەعدە نەزدیکەن خەڵات یارت بۆ\n\n\nمەڵڵا وە فیدای گەردەن لارت بۆ\nڕمووز خودا وە ئاشکارت بۆ\n\n\nساکن و سکووت جە گۆشە ماتم\nکەلب کەمتەرین قاپی دەرگاتم"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "برا یارەنی", "poem_description": "", "poem_text": "برا یارەنی... \nمەعلووم بی جە لام تەمام یارەنی\n\n\nپەی زوهوور هەق ئینتیزارەنی\nجە ڕای دۆنای دۆن خەوەردارەنی\n\n\nوەدەست نەزان دڵ بێزارەنی\nوە حوکم یەزدان گرفتارەنی\n\n\nدایم جە نۆشای قەهر و ژارەنی\nبێزار جە ئەرکان بەد ئەتوارەنی\n\n\nپەی دیدار یار دڵ بیمارەنی\nبێزار جە ئەغیار فیدای یارەنی\n\n\nچەمەڕای خەڵات ئارۆ و سارەنی\nتەسلیم وەڕای هەق گەردەن لارەنی\n\n\nگا گاهێ توغیان قین و قارەنی\nاظهر من الشمس تۆ ئاشکارەنی\n\n\nچەمەڕای وەعدەی ساڵ مارەنی\nموحتاج دەلیل شیرین یارەنی\n\n\nجەفا کێش دەور گران بارەنی\nالحمد لله زۆر هۆشیارەنی\n\n\nجەی دونیای فانی بەردە بارەنی\nدەروون پڕ جە عەشق دڵ خومارەنی\n\n\nجە لای مونکیران بێ ئیتبارەنی\nبەڵێ پەی یاران چون گوڵزارەنی\n\n\nقەواڵەت حازر جە تۆمارەنی\nچەو بۆنە مەشغووڵ خەریک جاڕەنی\n\n\nغوڵام ئیخڵاس - - سالارەنی\nپەرێ زامداران جە تیمارەنی\n\n\nدیک دەروون جۆش جە فەوارەنی\nجە نام ئەی میللەت چون خەوارەنی\n\n\nچون بەندە بێ یار دڵ ئاوارەنی\nشەو و ڕۆژ مەشغوڵ پڕ ئەفگارەنی\n\n\nڕەوشەن زەمیری بێ غوبارەنی\nانا الحق ئاسا پای قەنارەنی\n\n\nساکن و سکووت دەر کنارەنی\nچە کونج خەڵوەت تاعەت کارەنی\n\n\nڕۆشنایی دڵم جە قەتارەنی\nمەربووت و مەزبووت وەفا دارەنی\n\n\nوێنەی سەیادان جە شکارەنی\nپەرێ زهوورات پڕ ئیخبارەنی\n\n\nجە فەسڵ پاییز تۆ زوارەنی\nپەی تەواف کەعبە حازر سوارەنی"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "برای دیندارم", "poem_description": "بۆ مام موحەممەد", "poem_text": "برای دیندارم... \nفەقێ خاسەکەم کاکەی دیندارم\n\n\nبەدەست ئەجنەبی دوو دیدە تارم\nزەبوون و مەزڵووم دەست ئەغیارم\n\n\nفەقێ دەخیلەن مژنەو هاوارم\nپەرگەندەی وڵات ئەی شار ئەو شارم\n\n\nپەی بەدان عەدو دەروون پڕ قارم\nچەنی قەوم یۆم دڵ ساف و یارم\n\n\nیە عەباس واتەن کەساس بازاڕم\nپەی کورد گۆران خاس خزمەتکارم"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "بە نام یەزدان الله الصمد", "poem_description": "", "poem_text": "بە نام یەزدان الله الصمد\nئەی نامە وە نەزد سەیید موحەممەد\n\n\nفیدای دینی یار زات موجتەهەد\nئەمین و سالم برای موعتەمەد\n\n\nئۆمێدەوارم لاڵەم نەبۆ ڕەد\nنێکان نەجات زۆ جە دەست فیرقەی بەد\n\n\nیە مەڵڵا واتەن گفتار ببۆ حەد\nهەنی کافییەن یا عەلی مەدەد"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "بە نام یەزدان حی ذو الجلال", "poem_description": "", "poem_text": "بە نام یەزدان حی ذو الجلال\nخالق المخلوق بێ میثل و میثال\n\n\nسمیع و بصیر فەرد بێ زەواڵ\nقەرار دادەی کەون ڕۆژ و ماه و ساڵ\n\n\nحاکمێ عادڵ زوود بکەر ئیرساڵ\nخەڵاس بۆ چە بەند فیرقەی فەقیر حاڵ\n\n\nزوڵم بێ پایان جەرگمان کەرد زوخاڵ\nجبریل حفظ کەرۆ وە شەهپەڕ و باڵ\n\n\nوەرنە مەحاڵەن نییەن ڕای مەجال\nعەجەب دەورێوەن نادر الامسال\n\n\nهەر کەس داشتە بۆ سەروەت، موڵک و ماڵ\nهەر ئەو مەقبووڵەن نە ڕووی ماه و ساڵ\n\n\nئەر سەد عەیش بۆ بە وێنەی غرباڵ\nما یشوف عیبه و لا یدیر بال\n\n\nمەراق وە حەرام بێزار چە حەڵاڵ\nدەور ناکەسەن زەمانەی دەجاڵ\n\n\nنە هیچ گرۆهێ نەمەندەن ئەقواڵ\nگشت بی وە مۆدە حەیا پایماڵ\n\n\nڕەئیس وە ڕیشوەت حوکام کەرد ئیغفاڵ\nوە گەردەن زاڵم دەین ماڵ و مناڵ\n\n\nمەحزوون و مەغمووم دایم دڵ مەلال\nکەی چەی خسووفە بەر مەشۆ هیلال\n\n\nعەبەس بێهوودەن چە واتەی ئەحواڵ\nدایم مەعیووبەن شەخس فەقیر حاڵ\n\n\nنەزدیکەن دونیا ببۆ ئیحتیلال\nوەحەساب جەفر وە گفتەی ڕەماڵ\n\n\nکاسە پڕ بییەن ڕاکب مۆ ئینزال\nوە حوکم بێچوون شاه لایەزال\n\n\nئەسرار حەل نابێ وە جواب سوئال\nسەد جار سەرف بکەی سەروەت موڵک و ماڵ\n\n\nتا خوون جگەر نەخۆی پەنجا ساڵ\nلەم قال داخڵ ناتکەن وەڕووی حاڵ\n\n\nکوانێ شاری زەڕ داڵ ئیبن داڵ\nوە کۆنا لوا قەهرەمان و یەل\n\n\nکوا شەداد، عاد شەهەنشای جیهان\nکوا گەنج قاروون یا دێو صڵصاڵ\n\n\nکوا قەسر خەوەڕنەق نوعمان خۆش خەیاڵ\nکوا بەهرام گۆڕ وە شکار مەیاڵ\n\n\nیەکسەر خەڵاس بین چە جەنگ و جەدال\nداخڵ بین وە خاک چەنی کەمەر لاڵ\n\n\nکافییەن مەڵڵا شیعر مەکەر ئەطوال\nبیست و یەک مەسرەع کەردەنم ئیکمال"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "بە نام یەزدان پادشای سەهمناک", "poem_description": "", "poem_text": "بە نام یەزدان پادشای سەهمناک\nستارە لعیوب فەرد تەنهای تاک\n\n\nدیدەنم نەخاو ڕوویای هەوڵناک\nدونیا خەراب مۆ کەردەنم ئیدراک\n\n\nیاران پەی جیفە هیچ مەودێ غەمناک\nدارا ئەو کەسەن ببۆ سینە پاک\n\n\nجیفە هەزاران کەردەنش هیلاک\nبێوەری بییەن چە شاه لەولاک\n\n\nئاه دەروونم یاوان وە ئەفلاک\nعالەم بێ خەبەر گشت بییەن بێباک\n\n\nهامفەردم نییەن یەک شەخسێ حەکاک\nلە ناره السقر هیچ نابن خۆفناک\n\n\nفایدە نەدارۆ ئی موڵک و ئەملاک\nمالک الملوک وێشەن کفیناک\n\n\nایها... ما قبول صلاک\nعالەم گشت خەراو بەوێت ماچی چاک\n\n\nانت ما قریب بعده و ایاک\nما تخاف من الله لیش تصیر بواک\n\n\nهل عباد الله کلهم اخاک\nاموال المسروق تالی ها رماک\n\n\nابوینکم لویش ما قراک\nتسکن فی البلد تفلس من رواک\n\n\nتەئسیر نمەکۆ وە گرۆی ناپاک\nخامۆش بەر مەڵڵای پڕ حیلم و چالاک\n\n\nان الله جمیل یحب الجمال\nبییەن وە مەسلەک چە دەستی جیهال\n\n\nهەر پەوسەن ئەتوار ئی مینای زوڵاڵ\nگا گاهێ ڕاکب گا گاهێ ئینزال\n\n\nکەس فەخر نەکۆ وە بەخت و ئیقباڵ\nوە یەد حەقەن کریم الخصال\n\n\nیاران چێش کەرۆن چە دەست ئی حاڵ\nنەفس ئەممارە بییەن وە زەواڵ\n\n\nسوپای ئیمانش شکنان پەڕ و باڵ\nنەفس موتمەئین فیرارەن چە ماڵ\n\n\nڕەعیە مەکەرۆ دەعوای ئیستیقلال\nبییەن وە بەگلغ چە گردین مەحاڵ\n\n\nغیرەتم چەی وەخت موختەلیف ئەشکال\nئەی برادەران نییەن ڕای مەجال\n\n\nزەوق ئی دونیا عالەم کەرد ئیغفال\nخەتای تەراکوم بارم کەرد ئیثقال\n\n\nموئمین وە بەهەشت مەکۆ ئینتیقاڵ\nئەی فانی هیچەن ئاخر مۆ بەتاڵ\n\n\nتۆبە بکەردێ گشت وە ئیستیعمال\nزەخیرەی مەحشەر بکەردێ ئیکمال\n\n\nیە واتەی حیلمی دایم دڵ مەلال\nئی شیعرە نویسنام وە کردەوەی مەئال\n\n\nوەزن ئەشعارم هەر بە وێنەی لاڵ\nناقسەن عەقڵم خەیلێ بێ کەماڵ"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "بەندەی بێ سەروەت نەی موڵک تۆپزاوا", "poem_description": "", "poem_text": "بەندەی بێ سەروەت نەی موڵک تۆپزاوا\nخەریک و خەرکاو ماوم لەم ناوا\n\n\nوەجەهد سەرف کەردم نوور دوو چاوا\nپەی خزمەت ئەکراد کوردستان ماوا\n\n\nهەی داد چێش کەرۆن ڕاستی نەماوا\nمیرزا و نامیرزا مایل پڵاوا\n\n\nهەر فەردێم نویسنا وە زووخ هەناوا\nواتن بێهوودەن بدەش وە ئاوا\n\n\nجە داخا قیرتاس قەڵەم کیتاوا\nگشتم نا وەتۆی بوخچەی پەناوا\n\n\nهەرکەسێ بەیەو باچۆ بوانە\nمەکەریش وەپەن ڕیسوای زەمانە\n\n\nمەڵڵا وەس واچە گفتەی نا مەوزوون\nبنویس پەی یاران شیعر وەک ئاڵتوون"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "جارێ هاین لە فکر ئیش دونیایی", "poem_description": "", "poem_text": "جارێ هاین لە فکر ئیش دونیایی\nدایکی هەزاران مەڵڵایان گایی\n\n\nمەڵڵا بەرباد کەرد جغارە و چایی\nیەقەمان گرتەن عەجەب ڕیسوایی"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "حاجی ئازاری", "poem_description": "", "poem_text": "حاجی ئازاری... \nشەو و ڕۆژ دایم هام جە ئازاری\n\n\nپەنامان وە زات شای خاوەندکاری\nدەورانێ ڕاستی بارۆ دگاری\n\n\nزوڵم و تەعەددا مەردم ئازاری\nنەمەندەن جە یاد فیکر دینداری\n\n\nزاڵمان مەغروور هان جە ئینکاری\nگرفتار مەوان وە دەرد کاری\n\n\nوێنەی دار بید بێ مێوە و باری\nفەقیران هیلاک هان جە فیراری\n\n\nفریاد ڕەسمانەن چاپووک سواری\nها چە تۆی غەیبی پەردەی پێواری\n\n\nئینقیلاب مەبۆ جە بەغداد شاری\nدوو زات نەو جاگە مەبۆ ئیزهاری\n\n\nخوونی شەهیدان جە گرۆی غاری\nمەستانان وە زۆر وە قین و قاری\n\n\nنائیبی ئەوەڵ مەبۆ ئاشکاری\nدەست نێژ مەکەران تویل چناری\n\n\nژێش پەیدا مەبۆ چەند هەزار داری\nمەستانان هەق حوسەین نازداری\n\n\nفیرقەی نیک ئەتوار میر سەر کاری\nگرۆی... مۆ خاکستاری\n\n\nیەک یەک بەیان مۆ جەی ساڵ ماری\nبەیانش کەردەن زات دەفتەر داری\n\n\nعەدل و عەداڵەت یەکسەر مۆ جاری\nخەوەر دار خاس میزان و قاری\n\n\nوەختەن خەڵاس بین جە شەو تاری\nڕۆشنایی ئاما مەیۆ نەهاری\n\n\nیاوا وە گۆشم سەدای هاواری\nسەراسەر یاران بی ڕەستگاری\n\n\nپانزدە مەسرەع ئەشعاری غەریب\nوا کیانام وە لات ئوستادی تەدریب\n\n\nزامدار سەلامەت حازرەن تەبیب\nوەعدە نەمەندەن زهوورەن قەریب"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "حاجی ئاشکار", "poem_description": "بۆ مام موحەممەد", "poem_text": "حاجی ئاشکار... \nڕەمزێ جە باتن بییەن ئاشکار\n\n\nمەبۆ هۆشیار بین وە لیل و نهار\nزیکر و هەق دایم بکەرین تیزکار\n\n\nشادی هەی شادی بوودێ خەوەردار\nهەدەفگا پێکان وەعدەی ساڵ مار\n\n\nئەوەڵ زهوورات ها جە بەغدا شار\nدەلیل و بورهان وەیتەور دان قەرار\n\n\nیەک وجوود ببۆ سیغار و کیبار\nجە تەعنەی مونکیر دڵ کەریم عەمار\n\n\nتەشویق و تەرغیب بکەین بێ مەدار\nوەختەن زهوور بۆ یەک مێردێ نامدار\n\n\nبڕێزیۆ وەهەم لار وەبانی لار\nهەفت ڕۆ جەنگ مەبۆ جەی ماوا و دیار"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "حاجی ئالووسەن", "poem_description": "", "poem_text": "حاجی ئالووسەن... \nسەراسەر جیهان یەکسەر ئالووسەن\n\n\nفیرقەی یارستان بەندی و مەحبووسەن\nمزگان مزگانەن وەخت جلووسەن\n\n\nگرۆی مونکیران مات و مەئیووسەن\nیەی حاڵ وێشان هەر جە ئەفسووسەن\n\n\nدونیا تار و تەم چون ئابنووسەن\nکەللەی بەدکاران جە خاک مەدیووسەن\n\n\nپەرێ هەقیقەت بەندە جاسووسەن\nبەد بەختی تاڵع گشت بێ نامووسەن\n\n\nبرات خۆی مەراق ئەکل و مەلبووسەن\nئیسلام پایماڵ دەورەی مەجووسەن\n\n\nدەنگ کەڕنا و سەدای ناقووسەن\nفەتح موزەفەر هەر جە قودووسەن\n\n\nپەرێ یارستان گفتەم مەخسووسەن\nبەندەی کەمتەرین وێنەی سالووسەن\n\n\nمەبۆ نیگوون بۆ کاسە مەترووسەن\nجیهان مەعموورەن عەجەب مەرسووسەن\n\n\nزات گیو جاڕچی سوپادار تووسەن\nوەلوەلەی ڕووی ئەرز دەنگ سەدای کووسەن\n\n\nدەفتەر دار هەق کاتیب نفووسەن\nمەئمووران مەشغوڵ دەرس درووسەن\n\n\nچەرخ کەچ ڕەفتار دەوری مەنحووسەن\nدین بی وە دینار ئیمان فلووسەن"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "حاجی بارت هەن", "poem_description": "بۆ مام موحەممەد", "poem_text": "حاجی بارت هەن... \nمەعلووم بی جە لام فیکر بارت هەن\n\n\nجە دەست دەوران قین و قارت هەن\nپەرگەندەی وڵات شار وە شارت هەن\n\n\nبە وێنەی مەنسوور فیکر دارت هەن\nحەکیم حازیق پەی تیمارت هەن\n\n\nعاجز و مەحزوون گران بارت هەن\nوە دەست مونکیر نۆشای ژارت هەن\n\n\nتەبدیل مەکان فیکر جاڕت هەن\nهەزار چون بەندە خزمەتکارت هەن\n\n\nگشتش موڵک وێشەن خودا یارت هەن\nتەقەلای بێ سوود یاوەر غارت هەن\n\n\nساکن بەر حاجی خۆش گفتارت هەن\nعەقیدەی دروست کەرەمدارت هەن\n\n\nگرفتار نەفس دەلیل زارت هەن\nتەسلیم وەڕای هەق مەدەد کارت هەن\n\n\nگشت ئەمر هەقەن ئەر سەد نارت هەن\nمەعلوومەن چانا هەم بەد کارت هەن\n\n\nئەگەر سەبرت بۆ فەرماندارت هەن\nموژدەی بەشارەت ساڵ مارت هەن\n\n\nمەڵڵای کەمتەرین دڵ بیمارت هەن\nمەردەی قەبرستان تۆی مەزارت هەن\n\n\nمەلجای ئەهل هەق قیبلەی یارت هەن\nڕەئیسی عادڵ زات -رت هەن"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "حاجی بێ مایە", "poem_description": "بۆ مام موحەممەد", "poem_text": "حاجی بێ مایە... \nشیر نمۆ وە ماست مەعلووم بێ مایە\n\n\nجەی اخر الوقت ئێدەمەن غایە\nوەجا مەمانۆ کولانە و کایە\n\n\nتوجارەت نمۆ وەبێ سەرمایە\nجە لای مونکیران گفتارم زایە\n\n\nجە هەر چوار ئەتراف جەنگ و هەرایە\nخودا یارستان کەرۆ حەمایە\n\n\nنەمەندەن جەی وەخت قەدر هامسایە\nخەلایق گومڕا دڵ بێ چرایە\n\n\nجەمیع میللەتان هان چە دەعایە\nڕەئیس مەگێرۆ قەدر ڕەعایە\n\n\nجە قەدر فرزەند گشت حەرام زایە\nهان جە فەلاکەت پدەر و دایە\n\n\nمیللەت یارستان بێ فیکر و ڕایە\nگرۆی ئاغایان نەداران سایە\n\n\nسەد دادم جە دەست عەلی سەرایە\nشەوق دینداری لایان نەمایە\n\n\nخەریک قومار بوختیان و کایە\nخود بین، خود پەسەن ئاخر ڕیسوایە\n\n\nهێشتان نەیاوان مەڵڵا وە پایە\nچەو بۆنە مەراق جەنگ و دەعوایە\n\n\nمەڵڵا گرفتار نەفس بێ حەیایە\nشەرابەتتوتون موشتاقی چایە"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "حاجی بێ نەزیر", "poem_description": "نامە بۆ فەقێ حەمە حەیدەر", "poem_text": "حاجی بێ نەزیر... \nئەی برای خاسم حاجی بێ نەزیر\n\n\nپەیمان بکیانە چوار کاوج شەعیر\nیەعنی جۆ بە جۆ بکەرەش تەحریر\n\n\nئاردمان نەمەندەن جەی خانەی فەقیر\nفریاد ڕەستان بۆ ڕەهبەر دەستگیر\n\n\nحورمەت قەلیلەن جە دەلیل و پیر\nجە یادم لوان گشت ڕای و تەدبیر\n\n\nنەدارۆم تاقەت پەرێ ڕاگەی دویر\nعەفوم کەر جەناب جە عوزر و تەقسیر\n\n\nجە لای تۆ ڕۆشەن مەبۆنێ زەمیر\nحاڵ فەقیران بەرنەشۆت جە ویر\n\n\nتەمام وانانت گشت زەبەر و زیر\nکامڵ دەوران دانای خۆش تەفسیر"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "حاجی بێزارم", "poem_description": "بۆ مام موحەممەد", "poem_text": "حاجی بێزارم... \nجەی دونیای فانی خەیلێ بێزارم\n\n\nگیر وەردەی گەرداب نەفس بەدکارم\nجامەی مەجازی بییەن وە زینهارم\n\n\nدەلیل حایرین بسازنی کارم\nچەمەڕای ئیمداد دوڵدوڵ سوارم\n\n\nعاجز و مەحزوون زەلیل و زارم\nهیچ کەسێ نییەن بدۆ دەست بارم\n\n\nغوسەی ئەی جیهان ڕێزنان دەمارم\nپەی ڕەهنەموونی دڵ ئینتیزارم\n\n\nپادشای سەبەب ساز بسازنی کارم\nچەمەڕای ئیمداد دوڵدوڵ سوارم\n\n\nوە دەست نامەرد نەکەی شکارم\nجە ڕای هەقیقەت تێک نەی ئەفکارم\n\n\nشادی وە میسقال خەم وە خەروارم\nهەر وەختێ زانای جە تۆی مەزارم\n\n\nسوار وە هانا بسازنی کارم\nموحتاج وە ئیمداد دوڵدوڵ سوارم\n\n\nموحتاج دونیای ئەی ڕا گوزارم\nمەست ڕۆی ئەلەست دیدەی خومارم\n\n\nخاسیم نەکەردەن بەد بییەن کارم\nئێستا پەشیمان خەجاڵات بارم\n\n\nیاهەق ڕاست باری وەزن ئەشعارم\nسینەم پڕ خەزنە گەوهەر بۆ بارم\n\n\nیا رب العباد بشنەو هاوارم\nوە ڕاگەی غەڵەت نەکەی ئیجبارم\n\n\nعاسی عیسیان بار هەم شەرمەزارم\nکۆتا خزمەتم نییەن کردارم\n\n\nئەختیار پیر تەمەن دەروون بیمارم\nکەلب ئاستانەی دوڵدوڵ سوارم\n\n\nیاهەق نیجامە مەدەر ئازارم\nئەر ئازارم هەن بکەر تیمارم\n\n\nنی خواب غەفڵەت بکەر بێدارم\nگیر وردەی گەرداب بەحر خونخارم\n\n\nزات شای عەلی تۆنی میعمارم\nئاباد بکەرە لاهورەن شارم\n\n\nپەی شای خوراسان بەندە زەوارم\nوەجا ماوەری شەرت و ئیقرارم\n\n\nشەربەت شیرین بی وە ژار مارم\nئەسیر ومەحبووس قەلعە و حەسارم\n\n\nوێنەی دار بید دایم بێ بارم\nبێ سەبر و بێ حیلم بەدەن ئەتوارم\n\n\nبێ یار بێ یاوەر زوڵماتی نارم\nچە تەعنەی مونکیر هیچ نییەن عارم\n\n\nچون گەدای موفلیس وێڵ نام شارم\nچە ئەی بیابان وێنەی خەوارم\n\n\nچەمەڕای نەورۆز فەسڵ بەهارم\nدڵ پڕ جە وەسواس دەروون غوبارم\n\n\nچەنی فەزانان وەهام جوارم\nفیدای خاک و پای یار وەفادارم\n\n\nنابینا و عەلیل بێ کەسب و کارم\nچە نام یارستان بێ ئیعتیبارم\n\n\nحاجی گیان ئامان لێت نەیۆ قارم\nوە عەقیدەی خاس بشنەو گفتارم\n\n\nبێزار چە جیفە دوشمن دینارم\nخەیلێ قانیعم وە ڕووی ڕۆزگارم\n\n\nدایم جە ئیسڵاح یار و ئەغیارم\nجە ئاشووب بەعید قایم ئەسرارم\n\n\nموقابیل وە ڕەزم هەزار هەزارم\nپەی مەیدان داری عەجەب سوارم"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "حاجی بێزاری", "poem_description": "بۆ مام موحەممەد", "poem_text": "حاجی بێزاری... \nمەعلووم بی جە لام لێمان بێزاری\n\n\nجە داخ دەوران جە ئاه و زاری\nگورفتار وە دەست نەفس بەدکاری\n\n\nئوستاد کامڵ غایەت دینداری\nچەنی مونکیران هەر جە ئینکاری\n\n\nموشتاق دین یار بێزار جە خاری\nئەهل خزمەتی هەم کردار داری\n\n\nدڵ یار و کۆی یار مەرد قەتاری\nبێ قەدر و حورمەت جە نام حەساری\n\n\nئەمسالت نییەن تۆ جە هۆشیاری\nبێ یار و یاوەر گۆشە و کەناری\n\n\nمونتەزیر وە لوتف زات دەفتەر داری\nزات خوداوەند کەرۆت بێداری\n\n\nداخڵ بیت وەشەرت ڕای ڕەدا باری\nڕەهنموومای ڕاتەن شای بوراق سواری\n\n\nچەند جار جە خاودا نۆشانت ژاری\nبەعد ژار نۆشان خەڵات بسیاری\n\n\nخاک پوختە خاک تەمام تەیاری\nجە خەزانەتەن دانەی مەرواری\n\n\nموشتەری نییەن های جە پێواری\nحازرەن توجار پەی خڕێداری\n\n\nبەڵێ بەشەرتێ نەبۆ ئیزهاری\nپەنهان و سڕ بۆ جەتۆی عەماری\n\n\nزات فریاد ڕەس بییەن سواری\nچەنی بێگانە هان چە قەلاری\n\n\nنیشانە ئێدەن جە ساڵ ماری\nجە چوار قوڕنە مۆ قەتڵ و کوشتاری\n\n\nفیدای نامت بام فەقێی سالاری\nڕۆشنایی دڵم شفای بیماری"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "حاجی بەشارەت", "poem_description": "بۆ مام موحەممەد", "poem_text": "حاجی بەشارەت... \nوەنەت مەعلووم بۆ موژدەی بەشارەت\n\n\nیانەی زاڵمان بشۆ وە غارەت\nوە فیرقەی بەدان مەکەن حەقارەت\n\n\nئاشۆی شارانەن دونیا فەتارەت\nگشت خاپوور مەبۆ موڵک و عەمارەت\n\n\nوەعدەی ساڵ مار ئێدەن ئیشارەت\nیار زهوور مەکۆ نەزدیک زیارەت\n\n\nچەی دەرد و میحنەت مەوین کەفارەت\nچە گشت کتوبات ئێدەن عیبارەت\n\n\nهەرچی نویسیا بۆ نە سەبت چارەت\nمەبۆ بوینی نەفع یان خەسارەت\n\n\nئێستا هاین جەی بەند تەحت ئەسارەت\nوەختەن نەجات بین جە ئەی سەفارەت\n\n\nلێت عەیان نییەن جاگەی دووبارەت\nوەختەن تەشکیل بۆ باتن وەزارەت\n\n\nهەفت نائیب حازر ها جە ئەمارەت\nهەفت نازر مەوجوود یەی ئیستیمارەت\n\n\nوەسف پەی خاسان کریان شومارەت\nلازم ببۆنێ سەبر و مەدارەت\n\n\nوە شادی مەبۆ دەرد و مەرارەت\nبەدان مەسوچنۆ کویرەی حەرارەت\n\n\nدەخیلەن حاجی فوول نۆ سەبارەت\nپوختە هێش مەبۆ شۆمو بەیارەت"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "حاجی تەمامەن", "poem_description": "بۆ مام موحەممەد", "poem_text": "حاجی تەمامەن... \nنوخت ئەوەڵ ئاخر گردین تەمامەن\n\n\nوەعدە نەمەندەن ئاخر کەلامەن\nمەعلووم بۆ چەلات یوم القیامەن\n\n\nبەدان موبتەلای دەرد و ئالامەن\nفیرقەی پاک تیننەت چە شاد و کامەن\n\n\nبەدان گرفتار ڕای چۆڵ شامەن\nیاران وە ڕەفتار ڕای دین خودامەن\n\n\nسەر چاوەی یاران سەیید و مامەن\nبەدان ڕووسیا حزوور شامەن\n\n\nنێکان سەر ئازاد سەف مەولامەن\nدەورێ ناڕاستەن عەجەب پەیغامەن\n\n\nفەقێ شەو و ڕۆژ فکرت چەلامەن\nمەڵڵا گیر وەردەی دەست نەفامەن\n\n\nپەی دیدار یار هەر ئا دۆعامەن\nزات دوڵ دوڵ سوار پشت و پەنامەن\n\n\nحرس و نەفس غاڵب شەوق و تەڵامەن\nئەرێ ڕەهبەر گیان یە چە بەڵامەن\n\n\nپەی جیفەی دونیا عەشق و جەلامەن\nبێ خەوەر چە کار حاڵ برامەن\n\n\nدایم پەی بەدی چوون و چڕامەن\nکار، کاسبیمان یەکسەر حەرامەن\n\n\nئی دام دوڵاب پا پێچ پامەن\nمەعلوومەن چە لات خەیاڵم خامەن\n\n\nکەلام پەی شاهید وێنەی ئەنامەن\nڕاسی هەر ئێدەن وەبێ خیتامەن"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "یاهوو یا مەنهوو", "poem_description": "بۆ مام موحەممەد", "poem_text": "حاجی جارییەن... \nئەشک دمووعم جە نۆ جارییەن\n\n\nچەمەڕای ڕەحمەت خاوەندکارییەن\nجەی ساڵ ماردا ئینتیزارییەن\n\n\nعاجز و مەحزوون دەردم کارییەن\nپەنهان جە دەروون نادیارییەن\n\n\nزوڵم و تەعەددا بێ شومارییەن\nئیدارەی ئەی وەخت ژار مارییەن\n\n\nڕەفتار مەخلووق بەد ئەتوارییەن\nکەی شەرت و شرووت ڕاگەی یارییەن\n\n\nزاڵمان مەراق ستەم کارییەن\nمەلبووسات حامی چیت بازاڕییەن\n\n\nڕەوشت ئەی جاه خەتا کارییەن\nکەلام تەفریقە گوناه کارییەن\n\n\nمەڵڵا چون - - تەمام بارییەن\nچە خانەی خەڵوەت دەر کنارییەن\n\n\nخاسان جان فیدای دین یارییەن\nخاڵیس و موخڵیس بەردە بارییەن\n\n\nخەیلێ کەس وەک من جە ئینکارییەن\nخەریک ئەی جیفەی گیان مردارییەن\n\n\nبەدان جە تەحریک دڵ ئازارییەن\nجە ناعیلاجی گەردەن لارییەن\n\n\nئیدارەی ئەی وەخت گشت بێ عارییەن\nعەوام سەلامەت قوڕ پەی قارییەن"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "حاجی جە یادت", "poem_description": "بۆ فەقێ حەمە حەیدەر", "poem_text": "حاجی جە یادت... \nمەعلوومەن مەڵڵا بەرشیەن جە یادت\n\n\nبگێرە تەریق پیر و ئوستادت\nتاکو زیاد بۆ واناو سەوادت\n\n\nحی لایموت بدۆ مرادت\nجار جارێ بەندە نەشۆ جە یادت\n\n\nتەقەلای سوود ئەی ڕەنج وە بادت\nوەکۆنا لوا ئابا و ئەجدادت\n\n\nعەناسر ئیکمال پۆختەن بونیادت\nوەڕای هەقیقەت هەق کۆ ئیرشادت\n\n\nتەمام ناقسەن کۆی ئیعتیمادت\nوەدەست حرس و نەفس مەدۆ جەلادت\n\n\nوەهەق نەیاوان داد و فریادت\nئەی جیفە هیچەن مەکۆ بەربادت\n\n\nفریاد ڕەس حازر مۆ وە ئیمدادت\nبێزارم جە دەست کار عینادت\n\n\nزۆر وە قیمەتەن دانە و مەوادت\nیاڕەب ڕەوشەن بۆ زەین و فوئادت\n\n\nعالەم سەرگەردان بەحر ئینجیمادت\nیەکجار کەم بییەن جوود و جەوادت\n\n\nنەرم نمەبۆ دڵ، کوورەی حەدادت"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "حاجی خوێشەنی", "poem_description": "بۆ مام موحەممەد", "poem_text": "حاجی خوێشەنی... \nفیدای دین یار قەوم و خوێشەنی\n\n\nجە تەعنەی بەدان بێ ئەندێشەنی\nپەی ڕای هەقیقەت جە تەفتیشەنی\n\n\nڕەهبەر ڕاستی ساف دەروێشەنی\nحاجی خولاسە ساغ دەروێشەنی\n\n\nزەمیر خوڵاسە بێ تەشویشەنی\nجە واتەی مونکیر دەروون ڕێشەنی\n\n\nیار ئەزەڵی پوختە هێشەنی\nفەقیر و سالم وێنەی مێشەنی\n\n\nمەشغوڵ حەساد کێشە کێشەنی\nپەی ڕزق فانی جەفا بێشەنی\n\n\nبێزار چە خوراک عەیش و نێشەنی\nپەی واتەی ڕاستی تێژ چون تێشەنی\n\n\nدەلیل بەرهەق ئوردی جێشەنی\nچەمەڕای زهوور وەعدە و ڕێشەنی\n\n\nجویای هەقیقەت جەفا کێشەنی\nجامەی مەجازی بێزار کێشەنی\n\n\nجە خەوف باتن دڵ چە ئێشەنی\nدایم جە خەیاڵ شەش و بێشەنی\n\n\nڕاگەی هەقیقەت گشت حاڵیشەنی\nڕەونەق دیوان تەجەلیشەنی"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "حاجی دشوارەن", "poem_description": "", "poem_text": "حاجی دشوارەن... \nئەی ڕاگە سەختەن غایەت دشوارەن\n\n\nجە هەزار یەکێ پەی یار خەمخوارەن\nماباقی خودبین هەر جە ئینکارەن\n\n\nقیسمێ مونکیرەن دەروون پڕ ژارەن\nقیسمێ خوڵاسەن میزان تەیارەن\n\n\nپەناو ئومێدم وەقاپی یاڕەن\nهەرچەن داد مەکەم یار نادیارەن\n\n\nمەگەر ساحێبم چەنەم بێزارەن\nجەو بۆنە وەیتەور ڕەفێقم مارەن\n\n\nگیر وەردەی گەرداب چارم ناچارەن\nیاری نەمەندەن دەور دەور غارەن\n\n\nچەمم ئینتیزار شای مەدەد کارەن\nئاوێنەی دڵم پڕ چە غوبارەن\n\n\nدەردم کارییەن هەم نادیارەن\nناپوختە قاڵب زەمین بەیارەن\n\n\nڕۆح وە دەست نەفس هەر چە ئازارەن\nگفتارم چون دوڕ جە تۆی عەمارەن\n\n\nبازاڕم کەساس وەبێ توجاڕەن\nدەخیلەن حاجی ئینە چ کارەن\n\n\nمورغ دەروونم جە ئاه و زارەن\nدۆستان تەعنە کێش کووچە و بازاڕەن\n\n\nدوشمنان لایق تەخت زەڕ کارەن\nتووتی خۆش سوخەن وەبێ مینقارەن\n\n\nبولبولان مەحبووس قەفەسی تارەن\nفەقیران هیلاک جە ئاه و زارەن\n\n\nدەوڵەمەند مەغروور ساحێب وەقارەن\nعەجەب زوڵمەتەن دەیجوور تارەن\n\n\nلەشکر پەرگەندە وەبێ سەردارەن\nگەلە بێ شوان گورگان هەزارەن\n\n\nگوسفەندان وەدەست گورگان قەلارەن\nتا وەعدە نەیۆ بێخود گفتارەن\n\n\nلابود ئەی ڕمووز سەبت تۆمارەن\nجە گشت خسووسێ یار خەوەردارەن\n\n\nسەیاد حازرەن خەریک شکارەن\nپەی قەتڵ یاران جە قین و قارەن\n\n\nزەبوونی خەڵکان وەبێ شومارەن\nنەواچی مەڵڵا هەرزە گوفتارەن\n\n\nئوستادم واتەن وەیتەور قەرارەن\nجە دمای کوشتار دەور دەور یارەن"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "حاجی دوورەنان", "poem_description": "بۆ مام موحەممەد", "poem_text": "حاجی دوورەنان... \nیە خەیلێ وەختەن چەنەت دوورەنان\n\n\nمونتەزیر وە لوتف - - زهوورەنان\nموشتاق وەبادەی ئەنتەهوورەنان\n\n\nبێ واردەی شەراب دڵ مەخموورەنان\nحرس و نەفس غاڵب هەم مەغروورەنان\n\n\nپەی پێل سیرات جە عبوورەنان\nفەقێ عیسیان بار زۆر مەغدوورەنان\n\n\nگیروەردەی گەرداب زوڵم و زۆرەنان\nعین القلب مەسدوود دەروون کوورەنان\n\n\nگاه گاهێ دڵ سەرد گاه ڕەنجوورەنان\nگاه گاهێ مەراق ساز سەمتوورەنان\n\n\nگاه گاهێ دڵشاد گاه مەقهوورەنان\nگاه گاهێ وێران گاه مەعموورەنان\n\n\nگاه گاهێ ڕەوشەن گاه دەیجوورەنان\nواجیبات ناقیس پڕ قسوورەنان\n\n\nئەولاد فەقیر میر سوورەنان\nچەمەڕای وەعدەی نەفخ سوورەنان\n\n\nئەفکارم موفەشەق دڵ ختوورەنان\nئەر سەد جەی دونیا بێ حزوورەنان\n\n\nاخر الانجام دڵ مەسروورەنان\nغافڵ جە ئەرکان شای کۆی توورەنان\n\n\nگاه وەهەق پەیوەست دەروون جوورەنان\nگاه چە خانەی کفر دڵ خاپوورەنان\n\n\nدایم پەی شکار جە پەیجوورەنان\nجە پانزدە مەسرەع ئەشعار مۆرەنان"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "حاجی دڵشادم", "poem_description": "بۆ مام موحەممەد", "poem_text": "حاجی دڵشادم... \nوەهیممەت یار خەیلێ دڵشادم\n\n\nچەمەڕای زهوور قاپی بەغدادم\nوە ئومێد هەق دریان مورادم\n\n\nمونتەزیر وە لوتف موشکل گوشادم\nیاوان وە دیوان داد و فریادم\n\n\nداخڵ وە ئەرکان ئابا و ئەجدادم\nگا گاهێ تەسلیم گاهێ عینادم\n\n\nدەخیلەن حاجی بکەر ئیرشادم\nزات حەیدەرەن پەنا و ئیمدادم\n\n\nخەیلێ زیادەن ئەشیا و مەوادم\nگورفتار وە دەست قەوم شەدادم\n\n\nتەعمیرەن شەهرم دەروون ئابادم\nکاتب الفقیر شیرین سەوادم\n\n\nوە ئەزەڵ دەیجوور هەن ئیعتیقادم\nوەشەرت ئەزەڵ بەستەن بونیادم\n\n\nکارخانەچی یار کۆنە گەوادم\nدایم زیکری هەق ها چە ئەورادم\n\n\nتەسلیم وە ئەرکان ڕای مەرگ و زادم\nچەمەڕای ئیمداد زات فەرهادم\n\n\nمورشید و ڕەهبەر بییەن ئەوتادم\nکۆتا خزمەتم وەبێ ئوستادم\n\n\nناقیسەلعەقڵم هەم ڕەنج وە بادم\nغەی ئەز هەقیقەت نییەن ئیرادم\n\n\nپەرێ دین یار چە ئیجتیهادم\nدەست و دڵ تەییار وە ئیعتیمادم\n\n\nشەرت - - بی ئیستیشهادم\nسر و ماڵ توفەیل جەی ڕا نیهادم\n\n\nغافڵان خاو گشت مەبۆ نادم\nیەعنی پەشیمان چون قەوم عادم\n\n\nزاتی - - وە ئیستینادم\nیاران گشت بوزرگ بەندە چون خادم\n\n\nجەی سەردی ساعەت دەروون ئیجمادم\nڕەهبەر جۆش دەرۆ کوورەی حەدادم\n\n\nجاسووسی ڕای دین وێنەی سەیادم\nداخڵ وە سفووف ئۆردی جیهادم"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "حاجی دەستگیرت", "poem_description": "نامە بۆ فەقێ حەمە حەیدەر", "poem_text": "حاجی دەستگیرت... \nزات یار قەنبەر بۆ وە دەستگیرت\n\n\nمەڵڵا وە غوڵام ڕەوشەن زەمیرت\nیاڕەبی زۆر بۆ حونطە و شەعیرت\n\n\nجەو بۆنە مەڵڵا نییەن جە ویرت\nجەی کار و بازاڕ نییەن خەبیرت\n\n\nزات شا عەلی ڕاست بارۆ تیرت\nموشتاقم وە عەشق دیدەی مونیرت\n\n\nغوڵام موخڵیس نییەن تەزویرت\nهەزاران ڕەحمەت وە زات و شیرت\n\n\nیەکجار بۆ خۆشەن مسک و عەبیرت\nحاکم تەحقیق سەندەن تەقریرت\n\n\nعەجەب حاجی گیان نییەن خەبیرت\nجە خاو دیەنم شیرین تەسویرت\n\n\nپەی مەعنای ئەی خەو چێشەن تەعبیرت\nئەی نەفس زۆردار کەردەن ئەسیرت\n\n\nبواچە پەنەم فیکر و تەدبیرت\nمەولا بوەخشۆ گونای کەبیرت\n\n\nنە هیچ جامەیە نەکۆ فەقیرت\nوەختەن بشاخنۆ شاخ نەفیرت\n\n\nیاهەق گوشاد بۆ دیدەی بەسیرت\nچەنەت ڕازییەن دەلیل و پیرت\n\n\nفیرقەی مونکیران مەکەن تەحقیرت\nفیکرت فراوان عەمیقەن بیرت\n\n\nیاڕەب ئاوا بۆ شار کەشمیرت\nپایەش بڵند بۆ تەخت و سەریرت\n\n\nچەند مەرد دانا بۆ وە وەزیرت\nجیفەی ئەی دونیا نەکۆ تەسخیرت\n\n\nپشت مەوەست وە بەرگ لیبس حەریرت\nسەرپۆشت ئاسمان خاک بۆ حەسیرت\n\n\nپاڵشتت سەنگ بۆ خۆراک فەتیرت\nهەزار ئافەرین پەی فیکر ژیرت\n\n\nتەمام لذیذەن ماست و پەنیرت"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "حاجی زوڵماتەن", "poem_description": "بۆ مام موحەممەد دەروێش عەلی", "poem_text": "حاجی زوڵماتەن... \nسەراسەر دونیا یەکسەر زوڵماتەن\n\n\nئەهل هەق تەمام گشت بێ بەراتەن\nئیدارەی زوخاو دەورمان ئیحاتەن\n\n\nدەلیل بەر هەق دیدەم نەڕاتەن\nڕۆشنایی دڵم هەر تۆم قنیاتەن\n\n\nئەی دونیای فانی ئاخر مەماتەن\nلزووم حورمەت وەقت حەیاتەن\n\n\nئەهل هەق مەعلووم پڕ زەڕە و زاتەن\nڕۆح ڕەوانم مەڵڵا فیداتەن\n\n\nزاتێ وێنەی تۆ جە دونیا قاتەن\nیارستان پەیوەست گشت وەیەک چاتەن\n\n\nواردەی مونکیران قەند و نەباتەن\nخۆراک یاران زەهر و فەتاتەن\n\n\nوەعدەی نەزدیکەن وەخت هەی هاتەن\nکاک حاجی، مەڵڵا، فیدای خاک پاتەن\n\n\nپەی ماڵ دونیا وەچی هەراتەن\nبارکێش حەماڵ تەمای کراتەن\n\n\nمەڵڵای خۆش سوخەن عەجەب خەیاتەن\nغەلغەلەی ئاشووب تورک چەنی تاتەن\n\n\nئەی مەڵڵا مەراق پوختە کاڵاتەن\nشەوق دینداری عەجەب حاڵاتەن\n\n\nپەرێ بیماران گفتار شفاتەن\nپەی ڕاگەی یاری شەوق و سەفاتەن"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "حاجی ساڵ مار", "poem_description": "بۆ مام موحەممەد", "poem_text": "حاجی ساڵ مار... \nوەعدەی زهورات حاجی ساڵ مار\n\n\nدەلیلێ قاتیع وەنەم دان ئیخبار\nپەرێ یارستان بکەری ئیزهار\n\n\nدەور یارانەن پەشێوی ئەغیار\nچەی وەختە کردار مەدەد سەد هەزار\n\n\nچی سەردی ساعەت چی تۆف قەهار\nخزمەت وەپاکی حەساوەن کردار\n\n\nگشت مەبۆ وە تەوق ئی جیفەی مردار\nمەمانۆ وەجا میرات بەد کار\n\n\nجە تەعنەی بەدان دڵ کەریم عەمار\nپشت و پەنامان شای هەژدە هەزار\n\n\nئومێدەوارین وە شای کردگار\nنەجاتمان بدۆ چەی زیندانی تار\n\n\nیەکسەر خائینەن هامسا و هام جوار\nمەعلووم بۆ چە لات تەخریب مۆ عەوار\n\n\nسواران حازر پەرێ بەغدا شار\nفەوت و فەنا مۆ فیرقەی گشت ئینکار\n\n\nدونیا مۆ زوڵمات یەکسەر تیرە تار\nمەلۆ وە دیوان یار گەردەن لار\n\n\nزێر و زەبەر مۆ گشت قەسر و تەلار\nبەیان قوش نەجاش مەوانۆ جار جار\n\n\nلاشە وێنەی کۆ سەر وێنەی منار\nمەڕێزۆ وەهەم سەغیر و کیبار\n\n\nحەق مەزڵوومان شەهیدان زار\nیەک یەک مەستانان چە قەوم کوفار\n\n\nدونیا مۆ گوڵزار وە دەوران یار\nقاسیدان خەوەر مەدان شار وە شار\n\n\nوە پانزدە مەسرەع خەتم بی گوفتار\nڕۆحم فیدات بۆ یار وەفادار"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "شین بۆ نەمردوو", "poem_description": "بۆ مام موحەممەد دەروێش عەلی", "poem_text": "حاجی سەردەنی... \nمەعلووم بی جە لام زۆر دڵ سەردەنی\n\n\nدائیما خەریک جیفە و دەردەنی\nجەو بۆنە مەڵڵا یاد نەکەردەنی\n\n\nدەلیل ڕەهبەر تۆم هام فەردەنی\nهەمیشە خەریک بەردەڵبەردەنی\n\n\nواسە مەزانی ئەتۆ مەردەنی\nدوور کەفتەی وڵات هەم ڕەنگ ڕەردەنی\n\n\nئەشهەد و بیلا سوارێ جەردەنی\nبێ غەل و بێ غەش هەم بێ گەردەنی\n\n\nئەی زوڵم و غەدرە وە من کەردەنی\nجە تەرەف من دڵ چون بەردەنی\n\n\nجە گیر و گرفت سەودای قەردەنی\nوڕای هەقیقەت سەر سپەردنی\n\n\nدوور جە فەلاحی وەبێ چەردەنی\nگرفتار دەست وێڵ هەردەنی\n\n\nچەمەڕای ڕەحمەت شای پشت پەردەنی\nڕەئیس ئولکەی شەرقەلئەردەنی\n\n\nجەی دونیای فانی گرەو بەردەنی\nسەد حەیف کە مەڵڵا یاد نەکردەنی\n\n\nساف و موسەفا وەبێ گەردەنی\nبێ ڕەحم و ئینساف وێنەی جەردەنی\n\n\nڕاگەی هەقیقەت تەی نەکەردەنی\nجە بەد بەختی من مەعلووم مەردەنی\n\n***\n\nبابۆی دوور وڵات مام ئەحمەدم ڕۆ\nعاقڵ دەوران وە هیممەتم ڕۆ\n\n\nبابۆی خۆشەویست مام مەدحەتم ڕۆ\nپدری عەزیز مام نیعمەتم ڕۆ\n\n\nبرای خۆشەویست سەی عەباسم ڕۆ\nئەفلاتوون ئیدراک ئوستای خاسم ڕۆ\n\n\nدوور کەفتەی مەکان عەلی سەرام ڕۆ\nنوور دوو چاوان باوە و برام ڕۆ\n\n\nمەردەی قەورستان شێخ ڕحیمم ڕۆ\nیار بێ وەفا دڵ سەلیمم ڕۆ\n\n\nبرای موحتەرەم مام زاهیرم ڕۆ\nجە دوور دیدار دڵ ئاهیرم ڕۆ\n\n\nحەسرەت بەردەی خاک ئاب و گڵم ڕۆ\nفریاد و فیغان چون بولبولم ڕۆ\n\n\nمەحرووم جە دیدار قەیامەتم ڕۆ\nحاجی زەمیر پاک سەلامەتم ڕۆ\n\n\nبێ یار بێ یاوەر وەبێ شەوقم ڕۆ\nمەجلیس پەرگەندە وە بێ زەوقم ڕۆ\n\n\nحاجی دمای تۆ دەردم گرانەن\nفیرقەی یارستان وێڵ هەردانەن\n\n\nحاجی سەی حەمە بن سەیید حەیدەر\nمەعلووم جە ئێمە کەردەن سەرف نەزەر\n\n\nمەشغووڵ وە جیفە هەم وە ڕادیۆنەن\nئەویش هەم مەردەن مەڵڵا زەبوونەن\n\n\nئەوەڵ سڵامم وە کوێخا دەروێش\nمەڵڵا دۆعا گۆن دائیما پەرێش\n\n\nدووهەم سڵام بۆ وە ماڵ، منداڵش\nگەورە تا بچووک خاسەن خەیاڵش\n\n\nدەستیان ماچ ئەکەم جەمیع سادات\nوە گەورە و بچووک پسەر و بەنات\n\n\nسێهەم سڵام بۆ وە جەمیع باوە\nئەسڵەن دیانەت لایان نەماوە\n\n\nچوارەم سڵام بۆ وە جەمیع --\nخاس چەنی خەراو خۆڕی و لەگامان\n\n\nهەر کەس ئەحواڵم مەپەرسۆ جەی سەر\nمەوی غوڵامش تا یوم المحشر\n\n\nئومێدم هەقەن شای خاوەندکاران\nقەبووڵم کەرۆ وە سەگی یاران"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "حاجی عیسیانم", "poem_description": "بۆ مام موحەممەد", "poem_text": "حاجی عیسیانم... \nمەعلووم بۆ چە لات تەمام عیسیانم\n\n\nچون مەردەی مەدفوون بێ جسم و جانم\nدینم مورشیدەن ڕەهبەر ئیمانم\n\n\nدەلیل بەر هەق قەزات وە گیانم\nغەیر ئەز فریاد ڕەس نییەن ئامانم\n\n\nقووەت دەروونم نوور چەمانم\nمەلجاگای فەقیر جاگەی باوانم\n\n\nشووم شەرمەزار هەنەن تاوانم\nچون... دەخیل دەست وە دامانم\n\n\nچون کۆی دەماوەند بەرزەن دەمانم\nکەم ڕوئیەت بییەن نوور عەینانم\n\n\nوە دەست حرس و نەفس هەم سەرگەردانم\nگەردەن نیهادەی تەعنەی بەدانم\n\n\nکەس نمەشنەوۆ زاری و فیغانم\nیار نییەن وەتەنگ داد و گریانم\n\n\nجەی سەردی ساعەت جگەر بوریانم\nبێ قەدر و حورمەت نام قەومانم\n\n\nسەد حەیف زایعەن واتەی بەیانم\nداخۆ کەی حەکیم مەکۆ دەرمانم\n\n\nئەر زات موتڵەق نەدۆ فەرمانم\nساڕێژ نمەبۆ کۆنە زامانم\n\n\nبێ خەوەر جە کار ئاما و نامانم\nبێزار جە ئەغیار دۆست و خوێشانم\n\n\nچەمەڕای ڕەحمەت شای دەروێشانم\nکەس نمەزانۆ نام و نیشانم\n\n\nبێ زەوق و بێ شەوق زۆر پەرێشانم\nداخڵ وە فیرقەی دەروون ئێشانم\n\n\nڕەئیس بەدان من هامتاشانم\nکەلب یارستان خاک پاشانم"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "حاجی فیداتم", "poem_description": "بۆ مام موحەممەد", "poem_text": "حاجی فیداتم... \nما لا بدنا یەکسەر فیداتم\n\n\nغوڵام موخڵیس قاپی دەرگاتم\nهەزار جار قوربان خاک ژێر پاتم\n\n\nدائیما مەشغووڵ مەدح و سەناتم\nکۆتا خزمەتم زۆر خەجاڵاتم\n\n\nقانیعم وە ڕزق بەش و بەراتم\nخالق المخلوق مەدۆ قنیاتم\n\n\nغەیر جە مەڵڵایی نییەن سەنعاتم\nچەمەڕای زهوور وەعدە و سەعاتم\n\n\nچە لای مونکیران بەدەن سیفاتم\nتانە کێش غار بێ دەستەڵاتم\n\n\nموشتاق جەماڵ شادی و خەناتم\nزات فریاد ڕەس بدۆ نەجاتم\n\n\nوەلەوکن دوورم دایم جە لاتم\nئومێدەوارم هەر جە پەناتم\n\n\nلاهوورەن شەهرم بێ عەماراتم\nجەو بۆنە وەیتەور جە خەیاڵاتم\n\n\nئەختیار و پیرم ناقیس حەیاتم\nدەروون ئینتیزار چەمەڕای ڕاتم\n\n\nبێ شەوق و بێ زەوق تەڵخەن ئەوقاتم\nعاجز و مەحزوون وەبێ سەوقاتم\n\n\nموبتەلای ئەلتاف حوسن و ڕەزاتم\nشەریک خەفەت بەڵا و قەزاتم\n\n\nغەواس دەریای بەحر ئەشعاراتم\nیار وەفادار دیدە نە ڕاتم\n\n\nساحێب مەکینە کۆنە خەیاتم\nبازاڕم کەساس بێ حاسیلاتم\n\n\nچەند دوڕ گەوهەر پڕ جە فیئاتم\nسەڕاف نەمەندەن وێڵ وڵاتم\n\n\nشانزدە مەسرەع خۆش ئەشعاراتم\nپەڕ و باڵ شکیا وەبێ ئالاتم"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "حاجی نامانی", "poem_description": "بۆ مام موحەممەد", "poem_text": "حاجی نامانی... \nیە خەیلێ وەختەن وەلام نامانی\n\n\nڕەهبەر ڕای ڕاست نوور چەمانی\nدائیما مەشغووڵ زیکر سوبحانی\n\n\nئوستاد کامڵ وەجسم و جانی\nپڕ شەوق و پڕ زەوق داخڵ ئەرکانی\n\n\nچەمان ها چە ڕاه سووبح و بەیانی\n- - زهوور کەرۆ چەنی مێردانی\n\n\nخەڵاس بین جە دەست حرس نەفسانی\nیاران دا وەباد ئاڵفی فانی\n\n\nفەقێی خۆش دەماغ ئەرەستووی ثانی\nمەبۆ پەی دەردمان بکەی دەرمانی\n\n\nگرفتار وەدست جفت و فەدانی\nیاری وەیتەور مۆ مەر نمەزانی\n\n\nڕۆیە من ئامام پەرێ دیدەنی\nپەرێ ئەی بەندە ئەتۆ عەبدەنی\n\n\nهاستم وەجگا پەیت موفەککەرە\nنەواچی مەڵڵا زۆر بێ خەوەرە\n\n\nدینداری ئەی وەخت غایەت خەتەرە\nپەنامان وە زات ئاغای قەمبەرە\n\n\nسەڵامم هەنەن وە جەمیع یاران\nوە گەورە و بچووک فیرقەی دینداران\n\n\nانثا و مذکر دەروون تەیاران\nیاران موخلیس گشت گەردەن لاران\n\n\nسەڵام وە عەباس چەنی مام زاهیر\nئەمساڵش نییەن تا میسر و قاهر\n\n\nسڵام بۆ وە نەزد موحەممەد عەلی\nخالیس و موخلیس جە قال و بلی\n\n\nسڵام بۆ وەنەزد حاجی سەی عەباس\nبن سەیید قەڵەندەر مەرد دوڕ شوناس\n\n\nسەڵام بۆ وەنەزد ئاغا سەیید عەزە\nسەخی تەبیعەت تەمام خۆش مەزە"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "حاجی نامەکەت", "poem_description": "بۆ مام موحەممەد", "poem_text": "حاجی نامەکەت... \nیاوا وەدەستم شیرین نامەکەت\n\n\nگفتار لذیذ خۆش خەرامەکەت\nوە شاد بوێرۆ سوبح و شامەکەت\n\n\nهیچ غەش نەدارۆ گشت ئەندامەکەت\nمەڵڵا بۆ قوربان خاک ئەقدامەکەت\n\n\nیاران گشت موحتاج خۆش کەلامەکەت\nغایەت لذیذەن مزە و نامەکەت\n\n\nها جە دەماغم بۆی شەمامەکەت\nمەڵڵا وە غوڵام عەقڵ و فامەکەت\n\n\nئیشەڵڵا سارێژ بییەن زامەکەت\nغایەت تەعدیلەن ئیستیقامەکەت\n\n\nوە شەوق و وە زەوق بۆ دەور ئەیامەکەت\nموبارەکت بۆ نەو نەمامەکەت\n\n\nتەمام دڵشاد بیم جە پەیامەکەت\nیا حەق قەبووڵ بۆ گشت صیامەکەت\n\n\nیاهەق شکست نۆ مەد خیامەکەت\nمەڵڵا وە حەیران دەور عەمامەکەت\n\n\nتەمام ڕەونەق دار تام و سامەکەت\nعالەم موشتاقەن وە سەلامەکەت\n\n\nمەڵڵا وەفیدای شیرین جامەکەت\nیەکجار زۆردارەن نەفس لەوامەکەت\n\n\nپەی تەمع بڕیان گشت ئارامەکەت\nچەنی من چێشەن تۆ مەرامەکەت\n\n\nجە ڕای دین یار کوا ئیکرامەکەت\nچون کۆە جەم بەستەن گشت غەرامەکەت\n\n\nتەحقیق کەر مەعنای گشت کیتابەکەت\nتاکە ڕەوشەن بۆ ڕای قیامەکەت"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "حاجی نامەکەت ٢", "poem_description": "بۆ مام موحەممەد", "poem_text": "حاجی نامەکەت... \nلێمان قەتع مەکە ئەتۆ نامەکەت\n\n\nمەڵڵا وەقوربان دەور عەمامەکەت\nغوسڵمان بکەر چە حەمامەکەت\n\n\nوەشاد بوێرۆ دەور ئەیامەکەت\nموحتاجم وەشیعر عەنبەر فامەکەت\n\n\nدایم گوڵزار بۆ دەور خامەکەت\nخۆراک لەذیذ بۆ سوبح و شامەکەت\n\n\nهەنی کافییەن وەس بۆ ئەشعارم\nجەی وەخت و زەمان خەیلێ بێعارم"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "حاجی نامەکەت ٣", "poem_description": "بۆ مام موحەممەد", "poem_text": "حاجی نامەکەت... \nیە خەیلێ وەختەن نامان نامەکەت\n\n\nسەد حەیفم پەرێ خەیاڵ خامەکەت\nفەرامۆش کەردی ناتەمامەکەت\n\n\nچ تەور مەوێرۆ سوبح و شامەکەت\nتەغەیور نەویەن ڕەنگ و جامەکەت\n\n\nکەی ساڕێژ مەبۆ کۆنە زامەکەت\nحەکیم بکیانۆ پەیت دەرمانەکەت\n\n\nیاڕەب مەحکەم بۆ فیکر و فامەکەت\nپەی مەڵڵا بکیان شیرین نامەکەت\n\n\nقەتع کەردی لێمان خۆش پەیامەکەت\nنەزانام چێشەن تۆ مەرامەکەت"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "حاجی نەخۆشی", "poem_description": "بۆ مام موحەممەد", "poem_text": "حاجی نەخۆشی... \nواستە شنەفتم واتشان نەخۆشی\n\n\nپەی عەشق ڕای هەق دەروون پڕ جۆشی\nچەمەڕای ڕەجای زات خامۆشی\n\n\nغافڵ مەنیشدێ وەفەرامۆشی\nوەخت هیممەتەن یاران دڵ خۆشی\n\n\nپەی جیفەی دونیا نەوی ئاڵۆشی\nزات وەفادار گەوهەر فرۆشی\n\n\nمەست ڕۆی ئەلەست ئەزەڵ مەی نۆشی\nتەعنەی «مەنا و مەین» دائیم نەدۆشی\n\n\nوێت پارێز بکەر جە شەڕ فرۆشی\nحەرف ئەی کەمتەر بگێر نەگۆشی\n\n\nساحێب دەوڵەتەن یەکسەر وەکۆشی\nجاشان خاڵی مەند شین وەبێ هۆشی\n\n\nمێردان هەق بین ئەتۆ هاملۆشی\nداخڵ وەئۆردی زات سفید پۆشی\n\n\nمۆ قەبووڵ کەری دشنام و خۆشی\nبە وێنەی ئسقێل، ئەبرەم و مۆشی\n\n\nچی زەمانەدا دەروون تەشویشی\nسککەی شەرت بتوون وەلەو بێ ڕیشی\n\n\nچە ڕای هەقیقەت هەر چە تەفتیشی\nسادیقەل قەولی خۆش موفەتیشی\n\n\nیە مەڵڵا واتەن بیلمیور ئیشی\nئەختیار و پیرەن بڕیان کریشی"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "حاجی نەقاشا", "poem_description": "", "poem_text": "حاجی نەقاشا... \nخودام ڕەنگ بازەن عەجەب نەقاشا\n\n\nمەیل دەروونم دایم نە جۆشا\nسەراسەر جیهان گشت لەشکر پۆشا\n\n\nمونکیران هەق دەروون ئاڵۆشا\nگرۆی عەشق داران تەمام سەر خۆشا\n\n\nجۆیای دین یار مەست مەد هۆشا\nیاڕەب گردمانکەر نەتۆی پەڵۆشا\n\n\nدەرمان بکیانە پەی گرد نەخۆشا\nزومڕەی یارستان ببان دڵ خۆشا\n\n\nغوڵام خاس بادەی مەی نۆشا\nنەواچی مەڵڵا چەنە هەراشا\n\n\nبێزارم جە دەست فانی قەڵاشا\nفرێ قانیعم وە ئەی مەعاشا\n\n\nگفتارم مەقبووڵ عەجەب قوماشا\nجە لای مونکیران سڕ مەکەر فاشا\n\n\nمەڵڵا کەمتەرین نە خاک و پاشا\nتەعتیلم جە دەست کار چەواشا\n\n\nهەق وەدەست وێش کەرۆش لەواشا\nدوشمن دین یار هەر هان چە هاشا\n\n\nزومڕەی موڕتەدان جەهەنەم جاشا\nئیرادەی یەزدان وەیتەور ڕەزاشا\n\n\nقیراتش تەمام خەیلێ جەزاشا\nتەمام مەغرووران کەفت وە تەلاشا\n\n\nوەدەست... نێکان داغماشا\nخەڵات باقی نوورین واڵاشا\n\n\nزات کردگار مەوزوون باڵاشا\nجەمیع یارستان هان جە پەناشا\n\n\nفریاد ڕەسی یار حازر هاناشا\nشادی و شەوق و زەوق وەخت شاباشا\n\n\nدەنگ ساز و سەمتوور عەجەب سەداشا\nفانی وێران مۆ باقی بەقاشا\n\n\nدونیا پەرستان جیفە خوداشا"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "حاجی نەمەندەن", "poem_description": "بۆ مام موحەممەد", "poem_text": "حاجی نەمەندەن... \nئەدەب و ئەرکان نەیجا نەمەندەن\n\n\nحرس و نەفس غاڵب ئیمان پەرگەندەن\nمەعلووم نیشانەی هەزار و هەندەن\n\n\nدوانزدە بورج تەمام مەر حەساب چەندەن\nپەنامان وە زات شای خەیبەر کەندەن\n\n\nیار یەک وجوود گشت وە یەک بەندەن\nگفتووگۆی یاران چون کەللە قەندەن\n\n\nمونکیران مەراق وە فێڵ و فەندەن\nیاران گرفتار حەڵقەی کەمەندەن\n\n\nبیمار بێ دەرمان نامەی مەرگ وەندەن\nشکاکان جە کەیف چە شادی و خەندەن\n\n\nتاک تاک جە ڕووی ئەرز یار ساغ مەندەن\nماباقی شلۆق مەشغووڵ ڕێش خەندەن\n\n\nئەی خەیاڵ خام فیکر لێم سەندەن\nچە تۆ زیاتەر هەنی کێم هەنەن\n\n\nقەرار یار مافەوق سۆگەندەن\nحاجی سەبر و حوکم تەمام پەسەندەن\n\n\nمەعنای یار مەربووت وەیەک پەیوندەن\nنەوا چون شکاک بیر پەی یەک کەندەن\n\n\nسوڵتان تیر وە ڕووی شکاکان شەندەن\nکاسە پڕ بییەن گوناه جە گەردەن\n\n\nیە واتەی مەڵڵا گفتارش ڕەندەن\nڕەزیل و ڕیسوا چە عالەم پەندەن"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "حاجی وەخت شەوقەن", "poem_description": "بۆ مام موحەممەد دەروێش عەلی", "poem_text": "حاجی وەخت شەوقەن... \nشەوگار تەمام بی وەخت زەوق و شەوقەن\n\n\nئەفواج مێردان چە هەقای هەقەن\nعالەم ئینقیراز فانی بەرزەقەن\n\n\nمەلجاگاهمان زات موتڵڵەقەن\nشاه مێردانەن عەلییەن هەقەن\n\n\nفیرقەی مونکیران تەمام دڵ ڕەقەن\nپەی جیفەی دونیا جە شەقای شەقەن\n\n\nنیکان مونتەزیر سەف دوو تەوقەن\nشکاکان خەجەڵ بونیادشان لەقەن\n\n\nبێ زەڕە و بێ زات وەبێ ڕەمەقەن\nمەحرووم و مەئیووس چە کۆی وەق وەقەن\n\n\nجەمیع شکاکان خاپوورین لەقەن\nگرفتار وە چنگ سوار ئەبڵەقەن\n\n\nچین ئامادە بی ماچین مۆلەقەن\nشەخر سواران تەمام سەر دەقەن"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "حاجی وەفادار", "poem_description": "بۆ مام موحەممەد", "poem_text": "حاجی وەفادار... \nئەی نوور عەینم یار وەفادار\n\n\nشەبان تا بە ڕۆژ نەدارۆم قەرار\nجە خەوف خەتەر شای پەروەردگار\n\n\nجە عالەم خاو پێم دریان ئینزار\nپەی یاران مەبۆ بەرق غەزەب بار\n\n\nچەو بۆنە ویتەور کەردەنم ئیخبار\nفیرقەی یارستان تەمام بۆ هۆشیار\n\n\nتۆ قاسیدەنی جاڕ دەر وەگشت یار\nلاڵە بکەران تۆبە و ئیستیغفار\n\n\nوەرنە لاشەمان مەبۆ تار و مار\nسد لاڵە و ئامان نمەێۆ وەکار\n\n\nکەلب یارستان بەندەی شەرمەراز\nکۆتا خزمەتم دەروون پڕ ئازار\n\n\nدەروونم وە تیر غاران بی زامدار\nشکات قەبوڵ بی جە لای خاوەندکار\n\n\nجەمیع ئەرازی مەبۆ وەیەیار\n- - چۆڵ مەبۆ لیس فیه دیار\n\n\nجە ماه نەورۆز یام چە پەنجەی تار\nیەک عەلاماتێ مەبۆ بۆ ئیزهار\n\n\nمەڵڵا فیدات بام بۆ ئەی مەرد گۆ یار\nدەروون گەورە بەر نۆش بکەرە ژار\n\n\nپەرێ سەردانم وێت بکەر تەیار\nمەبۆ حازر بی هەفتەیە یەک جار\n\n\nسەد تەقەلا کەی جەی دونیای غەدار\nئاخرش هیچەن نمەیۆ وەکار\n\n\nدایم ڕوو ڕەشەن مەرد تەمع کار\nنەجات نمەدۆ فلس و پووڵ، دینار"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "حاجی چاوەکەم", "poem_description": "بۆ مام موحەممەد", "poem_text": "حاجی چاوەکەم... \nحاجی گیان تۆنی نوور چاوەکەم\n\n\nڕەهبەر ڕاستی حاجی کاوەکەم\nتۆم نیان چە شۆن برا و باوەکەم\n\n\nحەکیم حازق دڵ بیمارەکەم\nپارەیەک وجوود وەفادارەکەم\n\n\nوێڵ و سەرگەردان گۆشەی شارەکەم\nئەسیر نامەرد دەست ئەغیارەکەم\n\n\nمەشغوڵ وە جیفە زەحمەت کارەکەم\nمەدیوون عەوام نادیارەکەم\n\n\nدەروێش موخڵیس خۆش گفتارەکەم\nچەمەڕای زهوور ساڵ مارەکەم\n\n\nبێزار جە فیرقەی گشت بەدکارەکەم\nعەزیز و نازدار تۆی خەمخوارەکەم\n\n\nپەرپووتەن ئەساس کار و بارەکەم\nتەعمیر بکەرە تۆی نەجاڕەکەم\n\n\nدوڕ و گەوهەرەن یەکسەر بارەکەم\nخڕیدارەنی ئەی توجاڕەکەم؟ \n\n\nداد فریاد ڕەس - - ڕووی هاوارەکەم\nدەخیلەن ڕەهبەر بکەر چارەکەم\n\n\nدڵگیر جە کەردەی ڕۆی ڕۆزگارەکەم\nموشتاق و مەراق ڕووی دیدارەکەم"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "حاجی ڕەوانم", "poem_description": "", "poem_text": "حاجی ڕەوانم... \nکاک حاجی تۆنی ڕۆح ڕەوانم\n\n\nخەیلێ زامدارم بکەر دەرمانم\nتەبیب حازیق تۆنی لوقمانم\n\n\nدەماوەند ئاسا بەرزەن دەمانم\nکەم ڕوئیەت بییەن نوور چەمانم\n\n\nنحن قسمنا زیاد کەردەن نانم\nنەمەندەن تاقەت تاب و تەوانم\n\n\nسەد حەیف زایعەن واتەی بەیانم\nیار نییەن وەتەنگ زاری و گریانم\n\n\nئەر زات موتڵەق نەکۆ دەرمانم\nساڕێژ نمەبۆ کۆنە زامانم\n\n\nوەی دونیای فانی چەند جار ئامانم\nچەند... کەردەن هیچ نەزانانم\n\n\nغەواس دەریای بەحر عومانم\nلاهوورەن شەهرم خانە وێرانم\n\n\nگیر وەردەی گەرداب دەریای عومانم\nبێزار جە ئەتوار خەڵک ئەی زەمانم\n\n\nعاجز و مەحزوون وەبێ جەولانم\nجە کونج خەڵوەت دەروون پەنهانم\n\n\nهوشیار بەر جەی وەخت دین و ئیمانم\nدەخیلەن حاجی دەست وە دامانم\n\n\nکەلب کەمتەرین قاپی یارانم\nوەختەن بەیۆوە دەور جارانم\n\n\nگەدای سەر سەری گۆشەی شارانم\nوەجاگە مەندە جە هەوارانم\n\n\nتەعنەگای مونکیر قەوم غارانم\nموحتاج ئیمداد شاه سوارانم\n\n\nئینە چەند وەختەن وەلات نامانم\nبوگزەر جە تەقسیر جورم گرانم"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "حاجی ڕەهبەری", "poem_description": "بۆ مام موحەممەد", "poem_text": "حاجی ڕەهبەری... \nوەیتەورە مەبۆ شەرت ڕەهبەری\n\n\nشەو و ڕۆژ دایم جە دەردەسەری\nجە حاڵ مەڵڵا هەم بێخەوەری\n\n\nمەشغووڵ حەساد وە بێ ڕەنجبەری\nهەقت ها وەدەست هەرچی بکەری\n\n\nجە وەلوەلەی ماڵ قەرتی بەشەری\nسەعی لازمەن حەوڵ و هونەری\n\n\nنەواچی مەڵڵا مەندەن، چە کەری؟ \nوەر جە تۆ درە و تەمام یەکسەری\n\n\nمیقدارێ کێشە مەنەن چا سەری\nئەویش تەمام بۆ وەبێ خەتەری\n\n\nجی ساڵ مارا ئەر تۆ مەزهەری\nچەند کەسان چون من مەبۆ بێوەری"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "حاجی کەبیرەن", "poem_description": "بۆ مام موحەممەد", "poem_text": "حاجی کەبیرەن... \nمەعلووم بۆ جە لات گونام کەبیرەن\n\n\nپیر ڕەجا چییەن دەلیل دەستگیرەن\nپەنامان وە زات شای خەیبەر گیرەن\n\n\nفیرقەی مونکیران یەکسەر شەریرەن\nئەهل هەق سالم وەبێ تەقسیرەن\n\n\nشای گردین دڵان تەمام خەبیرەن\nعاقیبەت دەوران ڕەوشەن زەمیرەن\n\n\nقەڵەم زەڕینەن کاتیب دەبیرەن\nچێش چە دەفتەر بۆ نسیب فەقیرەن\n\n\nحاجی گیان ناچی مەنزڵمان دویرەن\nمەئموور ئامادەن دڵمان پڕ نویرەن\n\n\nڕەهبەر موخڵیس تۆم هەر چە ویرەن\nدیدارت پەرێم مسک و عەبیرەن\n\n\nجەماڵت وێنەی ماه مونیرەن\nگوفتارت وێنەی قورس پەنیرەن\n\n\nئەفکارم بڵاو ئێدەم جە ویرەن\nفرزەندت هیمەت نوور بەسیرەن\n\n\nقەدرش بگێرە ساحێب سەریرەن\nخاڵیس موخڵیس تاڵب وەمیرەن\n\n\nنەتاوام نامام خەیلێم قوسویرەن\nجە دەست نەخۆشی مەڵڵا ئەسیرەن\n\n\nزەوق و شەوقمان زیکر و تەمیرەن\nقوەت یاران زات شێخ ئەمیرەن"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "حاجی گریانەن", "poem_description": "بۆ مام موحەممەد", "poem_text": "حاجی گریانەن... \nجە دووری یاران دیدەم گریانەن\n\n\nدمای تۆ دنیا پەرێم وێرانەن\nبێ یار بێ هامدەم دەردم گرانەن\n\n\nئەی دونیا پەرێم وێنەی زیندانەن\nپەنامان وە زات حەیی سوبحانەن\n\n\nئەی یار قەدیم خەتای کێمانەن\nمەوەر وە هام قەوڵ، دڵ وە گومانەن\n\n\nئومێدم هەنەن وە زات یەزدان\nئیغفاڵت ناکەن هەزار ک... م خوان\n\n\nئاڵاتت مەزبووت تەیارەی ئاسمان\nخاوەن درشکەی بە وێنەی ڕویان\n\n\nچە قەوڵ نەدارۆ تاقەت شێران\nجە دەست گورپە، مۆشان هەراسان\n\n\nباڵ جوبرەئیل هەم دوعای خاسان\nنیگەهدارتان بۆ ئەی دوڕ شوناسان"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "حاجی گیان تەمام", "poem_description": "بۆ مام موحەممەد", "poem_text": "حاجی گیان تەمام... \nمەعلووم بی جە لام حەساد بی تەمام\n\n\nئینە چەند وتختەن نامانی وەلام\nئومێدم هەنەن دڵ بۆ شادوکام\n\n\nوەختەن خەڵاس بین جەی دەرد و ئالام\nجەی سەردی ساعەت ئێدمانەن مەرام\n\n\nشەوق و زەوقمان بۆ وە لەزەت و تام\nجەی ساڵ ماردا دڵ گێرو ئارام\n\n\nزەمیر دڵشاد بۆ جەی دەغدەغەی خام\nشەرابەلحەریر بنۆشین وە جام\n\n\nکەشتیمان بەرشۆ جەی گێژی ظەلام\nکۆتا خزمەتیم نوتفەی ناوەکام\n\n\nمەر زات بێچوون بەیۆ وەهانام\nوەرنە مەحاڵەن خەڵاس بۆم جەی دام\n\n\nمەبۆ وێران بۆ مەککە و میسر و شام\nئاخرش هیچەن دونیای بەد فەڕجام\n\n\nوەجا مەمانۆ نقوود و تەعام\nپەی فیرقەی بەدان خۆشەن بێ ئیلهام\n\n\nچەن ئەسپ تازی مەندەن بێ لەجام\nهیچ دڵ تەنگ مەوە پەرێ قەرز و وام\n\n\nفیدای ڕۆحت بام فەقێی نیک نام\nجوابم بدەر باقی والسلام"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "حاجی گیان سروور", "poem_description": "", "poem_text": "حاجی گیان سروور... \nوەخت شادییەن زەمزەمەی سروور\n\n\nجەی سەردی ساعەت دڵ نەکۆ خوتوور\nتسلیم بۆ وە هەق وەشادی و شکوور\n\n\nجە فیرقەی بەدان وێش بکەرۆ دوور\nئومێد هەن داخیل ببۆ وە حزوور\n\n\nپەیمانە دروست سککەش ببۆ مۆر\nداخیل بۆ وەشەرت وەبێ زوڵم و ڕۆر\n\n\nنیجاگەی ناساز دەروون کەردەن توور\nیەکجار زاڵمەن گەورەی - - وە کوور\n\n\nصاحب الوقار بە غایەت غروور\nمەبۆ بکێشیم ئەی یار وە زەروور\n\n\nیاران گرد بێوەی ناچارەن مەجبوور\nوەدەست مونکیران دائیما مەقهوور\n\n\nجەی پردی سیرات گشت کەرۆ عبوور\nیەکسەر زندە مۆ گشت ئەهل قبوور\n\n\nقەلب سەلیمان بێ عەیب و قسوور\nجە دیوان هەق خەڵاتش مۆ نوور\n\n\nپەی نیکان حازر شەرابەن تەهوور\nئافاقە مەبۆ پەی فیرقەی زەبوور\n\n\nجەی ساڵ ماردا زهوورەن زهوور\nیاران خەڵاس مۆ جەی دەرد و ڕەنجوور\n\n\nهەر کەس وە ڕاستی بکەرۆ پەیجوور\nداخیل وە گرۆی زات شاه تەیموور\n\n\nوەختەن ئیسرافیل نەفخ دەرۆ وە سوور\nیانەی بەدکاران یەکسەر بۆ خاپوور\n\n\nچەندێ غواسە سەفینە و پاپۆڕ\nجەی بەحری بێ پەی نیگوون مۆ شەیپوور\n\n\nمەگەر وە ئەلتاف پادشای غەفوور\nیاران نەجات بۆ نەی گەرداب تۆڕ\n\n\nئەی دەردە سەرە مۆ وە شادی و سوور\nنەوای خۆش ئەلحان دەنگ ساز و سەمتوور\n\n\nنحن قسمنا کەم کەردن نانم\nڕەوشەن زەمیر بۆم ئاوێنە بلوور\n\n\nبێزارم جە دەست نەفس تەڵخ و شۆر\nهەر هان جە تەحریک پەرێ سەڕ و شۆڕ\n\n\nدەوران مۆ وە دەور نەگیسا و شاپوور\nمووسا گۆستاخەن کەلیم کۆی توور\n\n\nنەبی سولەیمان شای تەیر و تیوور\nجە فەرمانشەن یەکسەر مار و موور\n\n\nزات حەیدەر ئاورد وەنیمە ڕۆ خۆر\nعیسا زندە کەرد چەند مەردە مەزکوور"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "حاجی گیان سەردەن", "poem_description": "بۆ مام موحەممەد", "poem_text": "حاجی گیان سەردەن... \nمەعلووم بۆ جە لات زەمانە سەردەن\n\n\nعالەم گیروەردەی عەزاب و دەردەن\nفیرقەی فەقیران جە بەردەڵبەردەن\n\n\nفیکر و خەیاڵم پەی ئادای قەردەن\nداخەکەم مەڵڵا وەبێ هام فەردەن\n\n\nزاڵمان زۆردار تەمەع ماڵ کەردەن\nگرۆی مەزڵوومان تەبعید و تەردەن\n\n\nحەکیم حازیق دەواش پەی دەردەن\nهەرکەس مەدیون بۆ دایم ڕوو زەردەن\n\n\nجەی وەخت و زەمان خاستەرەن مەردەن\nنەک دەخیل وە سەف نامەردان بەردەن\n\n\nئەحواڵ پەرێشان دەروون پڕ دەردەن\nئاوێنەی زەمیر هەم موفشەق کەردەن\n\n\nجەی سەردی ساعەت یاران بێ نەردەن\nوێڵ و سەرگەردان ڕوومان جە هەردەن\n\n\nئێستاکە دەوران زاڵم و جەردەن\nخونمان بی وە ئاو زەمین بێ وەردەن\n\n\nزوڵم و تەعەددا گشت هەق وێش کەردەن\nجە ڕۆژ حەساب دەینمان وە گەردەن\n\n\nحرس و نەفس ئیمان لێم جودا کەردەن\nچەند ئینزار کەردم وەسەدا کەردەن\n\n\nفائیدە نەدارۆ نەوس زۆر ئاوەردەن\nئۆیلکەی ئیمانش گشت چە پاو کەردەن\n\n\nکافییەن حاجی نەسیحەت کەردەن\nچەند هەزار خاسان ئامان و وێردەن"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "حاجی گیان سەردەن ٢", "poem_description": "", "poem_text": "حاجی گیان سەردەن... \nمەعلووم بۆ جە لات زەمانە سەردەن\n\n\nگرۆی ئەهل هەق جە بەردەڵبەردەن\nوە دەست مونکیران دایم ڕەنگ زەردەن\n\n\nچەو بۆنە مەڵڵا دەروون پڕ دەردەن\nفەقێ جە دووریت هەناسەم سەردەن\n\n\nعاجز و مەحزوون وەبێ هام فەردەن\nدونیا بوڵاشغ یەکسەر گشت جەردەن\n\n\nنێکان جەڕای هەق ئەرواح سپەردەن\nجەو بۆنە وەیتەور یادم نەکەردەن\n\n\nمەڵڵا گیر وەردەی مەسرەف و قەردەن\nپەنامان وە زات شاه پشت پەردەن\n\n\nزەمانە زەندیق دەور نامەردەن\nفیرقەی یارستان یەکسەر بێ نەردەن\n\n\nزەمیر یاران پاک و بێگەردەن\nزومڕەی سیاه دڵ وێڵەن جە هەردەن\n\n\nواسە مەزانی حاجی گیان مەردەن\nئەگەر عارش بۆ وێش بە وێش کەردەن\n\n\nتائیفەی ئەی وەخت دەروون چون بەردەن\nجە ڕای دینی یار هیچ ڕەنج نەوەردەن\n\n\nدایم شەڕ و شۆڕ جەنگ و نەبەردەن\nجیهان پڕ غەوغا جە تۆز و گەردەن\n\n\nئۆردو ئامادەن پەی شرق الاردن\nجە دیوان هەق مونکیران تەردەن"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "حاجی گیان موفلیس", "poem_description": "بۆ مام موحەممەد", "poem_text": "حاجی گیان موفلیس... \nمەعلووم بۆ لێتان مەڵڵا بی موفلیس\n\n\nسەد دادم جەدەس قەومی یەقین سس\nگرفتار بییەن مەڵڵای نادرووس\n\n\nخەڵاس بیت نەی جا ئەی یار موخڵیس\nمن مەندەم تەنها بێ یار و بێ کەس\n\n\nبێ یار بێ یاوەر بێ شەوق و هەوەس\nبەغەیر جە ودا نییەن فریاد ڕەس\n\n\nحاجی جەی شیعرە قسە مەکەر وەس\nجەریمەی کاغەز دانم بیست فلس\n\n\nداویت جە کاغەز پووڵی ماڵییە\nئەزانی مەڵڵا ئەمە حاڵییە\n\n\nوەقەرت و فەرت بیست فلس تەمام\nدام وە جەریمە باقی والسلام\n\n\nوەیتەورە مەبۆ ئوستا و شاگردی\nجەی اخرالوقت ئەی زوڵم پێم کەردی\n\n\nیەک فلس پەرێم وێنەی دینارەن\nئەر سەد بواچان مەڵڵا بێعارەن\n\n\nهەق بیست فلس هەتا وە بیست ساڵ\nسەلەفش بکیان حاجی خۆش خەیاڵ\n\n\nهان جە ئۆغرت تەمام سەر و ماڵ\nهەق بیست فلس مۆ کەری ئیکماڵ\n\n\nمن واتم حاجی روح الحیاتی\nنەزانام عەتتار ناو دێهاتی\n\n\nباش تاجرەنی هەم دەفتەر فرۆش\nجەو بۆنە مەڵڵات کەردەن فەرامۆش\n\n\nبرایە مەشغوڵ کار عەتتاری بۆ\nمەعلوومەن لێمان جە بێزاری بۆ\n\n\nهەنی کافییەن گفتووگۆی کەلام\nڕۆح مەکەم فیدات حاجی نیک نام"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "حاجی گیان مەعموور", "poem_description": "بۆ مام موحەممەد", "poem_text": "حاجی گیان مەعموور... \nئاوێنەی دەروون ساف بکەر مەعموور\n\n\nوە شەوق وە شادی وە زەوق و سروور\nمەعشووق وەجای عەشق مەکەرۆ عوبوور\n\n\nجەی سەردی ساعەت وەساز و تەنبوور\nانا الحقت بۆ بە وێنەی مەنسوور\n\n\nپی جیفەی دونیا وێت مەکەر مەقهوور\nئاشۆی شارانەن نەزدیکەن زهوور\n\n\nسەی «حەمە» عەشقەن سابرەن سەبوور\nلەشکر ئامادەن مۆ کەرۆ مروور\n\n\nبەندە چون مەردەی مەدفوون قبوور\nئومێدەوارم وەشای شارەزوور\n\n\nسەراپا جەستەم پڕ خەتا و قسوور\nزەمیرم موفەشەق دڵ ها چە ختور\n\n\nجارێ مەحکوومم ئەسیر و مەجبوور\nلابود حوکمێ هەن پەرێم وەی دەستوور\n\n\nوێڵ سەرگەردان مەحرووم چە حزوور\nئیرادەی هەقەن عاجزم زەروور\n\n\nوەختەن خەڵاس بۆم چە دەست ئەی غروور\nنەزدیک بی وەنەم مەنزڵان دوور\n\n\nجار جار مەوینی وەعەین پارچەی نوور\nباوەڕ نەداران قەوم بێ شعوور\n\n\nمن بعد چەند ڕۆژ بەیان مۆ نوشوور\nئافاقەی خێرەن پەی یاری جەسوور\n\n\nگرۆی مونکیران زەینشان مەبۆ کوور\nگشت پایماڵ مەوان وەسەد زوڵم و زوور\n\n\nچە عید نەورۆز پەیدا مۆ شاپوور\nمەبۆ حیفز کەری گفتار مەزکوور\n\n\nبەحس نەکەی چەلای ئیناث و زکوور\nبا چە بەینمان بۆ ئەی قەوڵ مەستوور\n\n\nوەختەن پەیدا بۆ زات شا زەنوور\nوی بەش و بەرات قانیعم مەشکوور\n\n\nشوکرم هەن وە زات شای گەردەن بلوور\nچون موسای گوستاخ کەلیم کۆە توور\n\n\nحاجی گیان تۆنی دەلیل پەیجوور\nمەلەوان خاس غەواس بحوور\n\n\nبێزار چە دیدار بەدان فجوور\nئامادەن پەی جەنگ سوپای سەلم و توور\n\n\nمەبۆ بژەنان ناقوس و ناقوور\nیەکتر قەتڵ مەکەن شەمەر و جبوور\n\n\nوێرانە مەبۆ کاشانە و قسوور\nچەند شازادەگان بە وێنەی فەغفوور\n\n\nگشت ئەسیر مەوان وە دەست ئاموور\nهەر چوار کتوبات خودا کەرد مەنزوور\n\n\nتەمام بێ قەدرەن فورقان و زەبوور\nکاسە پڕ بییەن بێ باڵ مۆ طیوور\n\n\nخەڵات مەکەران گشت یار غەیوور\nوەعدەی ساڵ مار اشرف الشهور\n\n\nپەیدا مۆ چە عام زەلزەلەی فی الصور\nسەرنگوون مەبۆ فیرقەی ڕیشوەت خۆر\n\n\nتەمام زاڵمان مەکەفان وە تۆڕ\nخوراک بەدان تاڵ و تورش و شۆر\n\n\nمەحرووم و مەئیوس مەوان گۆڕ وە گۆڕ\nجیا مەکەران سەف باز وبۆر\n\n\nبارشان گران مۆ وەزن هەزار هۆڕ\nچە تەعنەی بەدان دڵ بییەن ڕەنجوور\n\n\nڕەجا چیمانەن زات میر سوور\nئی دەرد و خەفەت پەیمان مەبۆ سوور\n\n\nوەشەرتێ ئەندام زوبانمان بۆ مۆر\nیاران خەڵاس بۆ چە غەم مەهجوور\n\n\nشاد بان وە دیوان بێ دەرد و ئجوور\nیا هەق ڕەوشەن کەی ئاوێنەی کەنتۆر\n\n\nنەجاتمان ببۆ جەی شەو دەیجوور\nماهتاب باقی زات شا تەیموور\n\n\nوە دەست بەدان یار بییەن مەحسوور\nدیک دەروونم بییەن وە غەم خۆر\n\n\nمەعمار بکەرۆش بێ کەسر و کسوور\nیاران سەر مەست بۆ چە بادەی تهوور\n\n\nچە مەکیدەی عەشق گشت ببان مەخموور"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "حاجی گیان مەوزوون", "poem_description": "بۆ فەقێ حەمە حەیدەر", "poem_text": "حاجی گیان مەوزوون... \nوەشەو یاوا پێم نامەی خۆش مەوزوون\n\n\nوانام سەرانسەر وە بێ چەند و چوون\nئاوێنەی دڵم پڕ بی جە ئاڵتوون\n\n\nوە دەست حرس و نەفس بیەنان زەبوون\nکەی نەجات مەوین جەی ڕای دونیای دوون\n\n\nفەرهاد ڕەنجش دا جە کۆی بێستوون\nئاخرش وێش کەرد غەڵتان چەنی خوون\n\n\nجە عەشق شیرین وێش کەرد سەر نەگوون\nنەیاوا وەکام جە ئەی دونیای دوون\n\n\nبەڵێ جە ئاخر پڕ جەلا و شکۆن\nڕەجاچی یارەن جە ڕوبع مەسکوون\n\n\nلەیلێ بێ مەعشووق وەزات مەجنوون\nهەر لەیل لەیلش بی مەواتش جە کۆن"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "حاجی گیان نامان", "poem_description": "", "poem_text": "حاجی گیان نامان... \nیە خەیلێ وەختەن ئەشعارت نامان\n\n\nمەشغووڵ وە جیفە خەیاڵ خامان\nوەختەن ساڕێژ بۆ برین و زامان\n\n\nبار کێش بار بەر چون بەحر عومان\nمەبەر هام قابیل خۆڕی و لەگامان\n\n\nقەبووڵ کەر چون خاک پیسی و پاک جامان\nحاجی گیان توەنی دەلیل ڕامان\n\n\nهەق وێش مەدەرۆ جەزای نەفامان\nخەوەردار کەون سەر تا وە دامان\n\n\nجە غەزەب هەق دڵ هان جە ئامان\nبەڵا ئامادەن نەدارۆ سامان\n\n\nشکاک ورگرتەن بار گونامان\nدایم زیادەن شەوق و خەنامان\n\n\nئەر سەد مونکیران کەران فەنامان\nفریاد ڕەس حازر پەرێ هانامان\n\n\nمەولا بێبەش کۆ سەبەب کارانمان\nڕەوشەن کۆ ڕاگەی کووچە و شارانمان\n\n\nدەلیل حایرین بۆ دەست بارانمان\nبوەزۆمان وەڕای قەدیم جارانمان\n\n\nهەق فەوت بکەرۆ جەمع غارانمان\nوە تووتیا ببۆ سەر مارانمان\n\n\nوە دوانزدە بورج حەساو شوماران\nسەلامم هەنەن وە جەمیع یاران"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "حاجی گیان نامان ٢", "poem_description": "بۆ مام موحەممەد", "poem_text": "حاجی گیان نامان... \nیە چەندێ وەختەن نامانت نامان\n\n\nکەشتیم ها جە گێژ ئەی بەحر عومان\nبێ شەوق و بێ زەوق ئیفتادەی مەیدان\n\n\nدائیما مەشغووڵ کاری عەتتاری\nجەو بۆنە وەیتەور لێمان بێزاری\n\n\nتوجاڕ دەفتەر هەم چایی و وەرەق\nدەرهەق مەڵڵا دڵت بییەن ڕەق\n\n\nتاجر مەرغوب وێنەی شێخ ڕەحیم\nدۆست وەفادار ئەی یار قەدیم\n\n\nمەشغوڵ هێلکە «یموڕتە» و خایی\nفەڤێ کورد «مامک» بێزار چە چایی\n\n\nئەوەڵ سەلامم وە کوێخا دەروێش\nپڵاو برنج خۆر بێ خەوف و ئەندێش\n\n\nدوەمین سەلامم وە جەمیع ئاوایی\nوە گەورە و بچووک وە کەیف و شایی\n\n\nسێهەم سەلامم وەدێی قەڕامی\nدەوران بڕانان وە شادی و کامی\n\n\nماباقی دێهات دڵ پڕ کەدەر بۆ\nسەیید و باوە، لێش بێ زەرەر بۆ\n\n\nنیعمەت و مەدحەت چەنی مام ئەحمەد\nچاویان ماچ ئەکەم بێ حەد و عەدەد\n\n\nوە سیدق و یەقین وە گیان و وە دڵ\nدەست میم فەتحیە ماچ ئەکەم چون گوڵ\n\n\nگەورە تا بچووک گشت ماڵ و منداڵ\nدەستتان ماچ ئەکەن ئەپرسن ئەحواڵ\n\n\nقەریەی تۆپزاوە تەمامی یەکسەر\nسەڵامشان هەنەن کیبار و ئەسغەر\n\n\nهەنی کافییەن ئەشعارم تەمام\nالامر منکم باقی والسلام"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "حاجی گیان گەوهەر", "poem_description": "بۆ فەقێ حەمە حەیدەر", "poem_text": "حاجی گیان گەوهەر... \nسەڕاف سوخەن ساحێب گەوهەر\n\n\nنیگەهدارت بۆ یەزدان سەروەر\nدەرەجەت بەرز بۆ جەی سەر و جەو سەر\n\n\nیاوا وە دەستم نامەی بۆ عەنبەر\nوانام سەراسەر نیام وە بان سەر\n\n\nغوڵام موخڵیس زات شا حەیدەر\nساحێب خەزێنە یاقووت ئەحمەر\n\n\nئومێدم هەنەن وە حەیی داوەر\nوەخاک و پای تۆ بوەخشۆم یەکسەر\n\n\nئوستاد موخڵیس ئەی بەندەی کەمتەر\nپیاڵە بنۆشای جە ئاب کەوسەر\n\n\nموعین فەقیر قەوم و برادەر\nجان فیدای پەرێ ڕاگەی... ەر\n\n\nیاڕەب جەی دونیا نەوینی زەرەر\nفریاد ڕەسمانەن دەلیل ڕەهبەر\n\n\nپۆڵاد پەرچین بای جەی دونیای خەتەر\nچەنی یارستان یاری نامەوەر\n\n\nبەعزێ خەیاڵات مەیۆم وەنەزەر\nعەجەب سینەمان حاڵات بەشەر\n\n\nبرا بێ پەیەن ئەی بەحر بێ دەر\nسەد هەزار کەشتی مەگێڵۆ بێ سەر\n\n\nوە مەودای تەوەر سەر نووک شەشپەڕ\nجەرگ مونکیران شەق مۆ وەتەوەر\n\n\nهەرچییەک نویسیان چە سەبتی دەفتەر\nمەبۆ بوینی ئەر خێر بۆ ئەر شەڕ\n\n\nپەنامان وەزات خالیق ئەکبەر\nنیگەهدارتان بۆ نەجامەی بەشەر"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "حاجی گیان هیممەت", "poem_description": "بۆ مام موحەممەد", "poem_text": "حاجی گیان هیممەت... \nحاجی گیان توەنی بابۆی مام هیممەت\n\n\nوە دایە و بابۆت هەزاران ڕەحمەت\nتۆ پەروەردە کەرد وەسەد مەشەققەت\n\n\nالحمد لله بزورگ بیت وە جەخت\nنەجات بیت جە دەست عەزابانی سەخت\n\n\nمیهمان نوازی وە ناز و نیعمەت\nئەهل خزمەتی هەم ساحێب مروەت\n\n\nئی جیفەی دونیا نەدارۆ قیمەت\nکێ ماڵ بەرد وە قەور بەغەیر جە زەحمەت\n\n\nشرووتی یاران عیشقەن موحەبەت\nوە فیرقەی بەدان سەد هەزار لەعنەت\n\n\nشیرین زوبانی خۆشەن موەددەت\nپەنامان وە زات شای شیرین شەوکەت\n\n\nوەختەن بیاۆۆ وەدەستمان نۆبەت\nخەڵاس بین جە دەست ڕەنج و صعوبەت\n\n\nڕەئیسی یاران زات شا... ت\nیەکسەر فەقیران مەکەرۆ ئەیوەت\n\n\nئومێدم وەهەق ساف ببۆ سینەت\nدەست و دڵ تەیار نەمانۆ کینەت\n\n\nموستەجاب ببۆ دۆعای ئەی کۆیلەت\nعەشقت زیاد بۆ گڕان بۆ شوولەت\n\n\nخاوەنمان مەدۆ پەنامان مۆڵەت\nعومرشان ئەفزوون ئەتفال و ڕۆڵەت\n\n\nئەر خەرمان ساف بۆ پاک مەبۆ هۆڵەت\nساحێب جێز مەدۆ ئوجرەت و تۆڵەت\n\n\nدائیما مەڵڵا هەر هان چە هۆڵت\nئینشەڵڵا مەدان کراهی کۆڵت"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "حاجی گیانەکەم", "poem_description": "بۆ مام موحەممەد", "poem_text": "حاجی گیانەکەم... \nحاجی خۆش کەلام تۆنی گیانەکەم\n\n\nموناجات خۆش وەر بەیانەکەم\nقووەت بازووی پشت و شانەکەم\n\n\nساحێب شەوق و زەوق دڵ پەروانەکەم\nوەبێ تۆ وێران بییەن یانەکەم\n\n\nقووەت دەروون ئاب و نانەکەم\nڕەونەق مەجلیس جە ئاشیانەکەم\n\n\nمسکین و فەقیر هەم مل پانەکەم\nعاقڵ دەوران ڕووی ئەفسانەکەم\n\n\nنەجای گشت کەسم تۆی باوانەکەم\nسەڕاف سوخەن گەوهەر دانەکەم\n\n\nخەوەردار ڕەزم ڕووی بەیانەکەم\nخاڵیس و موخڵیس بێ بەهانەکەم\n\n\nئوستاد میعمار حەوش و خانەکەم\nتەسلیم وەڕای هەق خۆش دووکانەکەم\n\n\nشاسوار خاس، ڕووی مەیدانەکەم\nمەرد موباریز ڕاست جەولانەکەم\n\n\nقووەت دین و ڕای ئیمانەکەم\nبێزار جە مونکیر ڕووی بێگانەکەم\n\n\nمەست ڕۆی ئەلەست خۆش پەیمانەکەم\nجفتیار و ئوستاد ڕاستە بانەکەم\n\n\nموستەقیم ئەتوار حەیا بانەکەم\nسەرخۆش و سەکران جە مەیخانەکەم\n\n\nنەقاش نوورین تۆی بوتخانەکەم\nهەورێشم ساف تاڵ کەتانەکەم\n\n\nمەشغوڵ زیکر چە شەبانەکەم\nڕەهبەر ڕای ڕاست هەم شوانەکەم\n\n\nنازدار و بێ عەیب ساحێب ڕانەکەم\nدەخیلەن حاجی جای ئامانەکەم"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "حاجی یارانم", "poem_description": "بۆ مام موحەممەد", "poem_text": "حاجی یارانم... \nکەلب کەمتەرین قاپی یارانم\n\n\nنەمەدەن قووەت جار جارانم\nوێڵ و سەرگەردان سەر دیارانم\n\n\nگیر وەردەی گەرداب دەست غارانم\nچەمەڕای ڕەحمەت یار و یارانم\n\n\nخەیلێوەن موحتاج وە دیدارانم\nچەمەڕای ئیمداد شاه سوارانم\n\n\nیەکجار کەم بییەن نوور ئەبسارم\nدەخیلەن حاجی بکەردێ چارم\n\n\nتەعنەی مونکیران گران کەرد بارم\nشادی وە میسقال غەم وە خەروارم\n\n\nخاسیم نەکەردەن بەد بییەن کارم\nئێستا پەشیمان خەجاڵات بارم\n\n\nیا رب العباد بشنەو هاوارم\nپەی ڕاگەی غەڵەت نەکەی ئیجبارم\n\n\nکۆتا خزمەتم وەبێ کردارم\nکەلام تەفەڕوق دەروون چون ژارم\n\n\nدەخیلەن تەبیب تەمام بیمارم\nجەی سەردی ساعەت بکەر تیمارم\n\n\nگورفتار وەدەست نەفسی بەدکارم\nجامەی مەجازی بییەن وەزینهارم\n\n\nپڕ شەوق و پڕ زەوق دەروون چون نارم\nموستەحەق وە خاک مەردەی مەزارم\n\n\nگا گاهێ بەد خوو وەبێ ئەتوارم\nغوسسەی ئەی جیهان ڕێزنان دەمارم\n\n\nگا گاهێ مەغروور ساحێب وەقارم\nگفتارم هەزیان بە وێنەی مارم"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "حاجی یاوانی", "poem_description": "بۆ مام موحەممەد", "poem_text": "حاجی یاوانی... \nمەعلووم بی چە لام تەمام یاوانی\n\n\nسەرت وە قاپی کاوە ساوانی\nدەروون پڕ جە شەوق وەبێ تاوانی\n\n\nموخلیسی مەڵڵا نوور دوو چاوانی\nشەرت بتوون یار ساحێب ئەمانی\n\n\nجار جار پەرێمان بدەر بەیانی\nهەر چە ئێوارە تا وە بەیانی\n\n\nلاڵە بکەرە وە شای سوبحانی\nنەجاتمان بدەر نەی دونیای فانی\n\n\nداخڵمان کەرۆ وە جاویدانی\nسڵامم هەنەن ئەی برای گیانی\n\n\nمەحرەم ئەسرار ڕاز نیهانی\nخەوەردار بوە هەتا مەتوانی\n\n\nئیغفاڵت نەکۆ فیرقەی بەدانی\nئەگەر بکووتات جە نام هەوانی\n\n\nڕاگەی هەق بگێر وە جسم و جانی\nشەخر سواران ها جە جەولانی\n\n\nمونتەزیر وە ئەمر یەک قوماندانی\nحاجی گیان پەنەم بدەر مزگانی\n\n\nئومێدەوارین وە شای جیهانی\nمەرحەمەت کەرۆ وەحاڵ یارانی\n\n\nهەمیشە باچیم لاڵە و ئامانی\nنەجات بین جە دەست حرس نەفسانی"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "حاجی یاوانی ٢", "poem_description": "بۆ مام موحەممەد", "poem_text": "حاجی یاوانی... \nدار پڕ مێوە تەمام یاوانی\n\n\nڕەهبەر موخڵیس نوور چاوانی\nتۆم نیان نەجای برا و باوانی\n\n\nیار وەفادار شەوق دیوانی\nبێزار چە مونکیر شەڕ و داوانی\n\n\nمونتەزیر وەلوتف حەیی سوبحانی\nگیر وردەی گەرداب فیرقەی نزانی\n\n\nشکاکان عوریان وەبێ ئیمانی\nخەرمان مەکوتان بێ زاد و دانی\n\n\nپیرە تەوەکل قەدیم گاوانی\nهەر جە کەسابەت خۆراک و نانی\n\n\nقەدری ئەی کەمتەر هیچ نمەزانی\nفەقێ هونەرمەند تەمام ئازانی\n\n\nئەشهەدم بیلا مەرد مەیدانی\nشێر زەبەر دەست مەرد گۆیانی\n\n\nجە ڕای هەقیقەت تەمام جۆیانی\nچون بەحر موحیط وەبێ پایانی\n\n\nهای چە موناجات سوبح و بەیانی\nهام فەردت نییەن جەی دونیای فانی\n\n\nپەی سەردی ساعەت دیدە گریانی\nدەروون پڕ نە داخ جگەر بوریانی\n\n\nمەشهوور ئافاق ڕووم و ئێرانی\nسەد حەیف بێ قیمەت جە نام یارانی\n\n\nدایم جە فیرقەی وەفادارانی\nزەمیر چون بلوور وێنەی جارانی\n\n\nهەراگێڵ یار سەر دیارانی\nدایم جە شکار دەشت و سەحرانی\n\n\nهەنی کافییەن وە چواردە تەمام\nپانزەمین هەقەن باقی والسلام"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "دەلیل بەر حەق ڕای باوەڵباوم", "poem_description": "بۆ مام موحەممەد", "poem_text": "دەلیل بەر حەق ڕای باوەڵباوم\nمامە موحەممەد نوور دوو چاوم\n\n\nوە چواردە مەسرەع ئەشعار تەواوم\nبێ شەوق و بێ زەوق دەروون کەواوم\n\n\nبێ شەرم و شوعوور غایەت خەراوم\nمەزرووعات وشکەن موحتاج وە ئاوم\n\n\nفیرقەی مونکیران مەکەران ڕاوم\nجە لای دۆست وێم خۆشەن حەساوم"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "ساکن و سکووت هام لە ئەی ماوا", "poem_description": "بۆ مام موحەممەد", "poem_text": "ساکن و سکووت هام لە ئەی ماوا\nیەعنی مەعرووفەن قەریەی تۆپزاوا\n\n\nچەنی هیچ فەردێ نەدارۆم داوا\nهەر چەند نەفرەت کەن گشت وەبان چاوا\n\n\nهەر جە وێرەگا تا وە خۆرئاوا\nلاڵە مەکەرۆم دەست وە دوعاوا\n\n\nهیچ خاسیم نییەن غەیر جە خەراوا\nبەیان قوش ئاسا نیشتەی کەلاوا"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "سەلام بۆ وەنەت ئەی برای گیانی", "poem_description": "", "poem_text": "سەلام بۆ وەنەت ئەی برای گیانی\nمەحرەم ئەسرار ڕاز نیهانی\n\n\nموحەبەت خاسەن چەندێ ئەتوانی\nیاران قەدیم وەکۆ لوانی\n\n\nغەواسەی فیکرم کەفت وە عەمانێ\nدەریاهان بێ پەی عەجەب سەیرانێ\n\n\nئازیزی عادڵ نیان دیوانێ\nیەک یەک مەستانۆ هەق فەقیرانێ\n\n\nهەزار موڵک و ماڵ جەی دونیای فانی\nمەمانۆ وە جا وە پەشیمانی\n\n\nباوەرە وەجا شەرت و پەیمانی\nوەرنە جە مەنزڵ وەجا مەمانی\n\n\nشادومان لاهوور حرس و نەفسانی\nئیمان فیرار کەرد پەی بیابانی\n\n\nدین شەهید کریان جە خوون غەڵتانی\nجە هەزار یەکێ دیندار کوانی\n\n\nدەخیلەن برا قوڕەت عەینانی\nزنهار مەگێرە ڕاگەی چەفتانی\n\n\nکامل الکمال هەم مەلەوانی\nڕەفێقی مەکەر چەنی نەزانی\n\n\nموخڵیس دەرگای شای هەورامانی\nمۆ زیارەت کەری قیبلەی حەقانی\n\n\nقاپی هەقیقەت جای حاجیانی\nوێت حازر بکەر برای ئیمانی\n\n\nپەی لوای تەواف وەجا نەمانی\nسەراپا پەرێت کەردم بەیانی\n\n\nعاجز نەوی لێم وەدڵ گومانی\nغافڵ نەنیشی دەست وە زرانی\n\n\nئافاقە مەبۆ فەردا بەیانی\nمەواچە ئەسرار پەرێ بێگانی\n\n\nنەوا جە حزوور بی پەشیمانی\nدرەخت کامڵ مێوە یاوانی\n\n\nمەفرۆشە گەوهەر وەقەوم یەمانی\nدەست و دڵ تەیار مەکەر زیانی\n\n\nسیڕڕێ بپۆشە تۆ بەیاز خوانی\nدەروون گەورە بەر هەتا مەتوانی\n\n\nوەجا باوەرە عەهد و پەیمانی\nتا داخڵ مەوین وە جاویدانی"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "سەلامم هەنەن چە ئەحمەد خاسە", "poem_description": "نامە بۆ گوندی «عەلی سەرا»", "poem_text": "سەلامم هەنەن چە ئەحمەد خاسە\nمورید ئیخڵاس مەڵڵا عەباسە\n\n\nسەلامم هەنەن چە شوکر سۆنە\nخاوەن تانجی ڕەش پاسکیلە کۆنە\n\n\nسەلامم هەنەن چە عەلی شەمام\nهەمیشەو و هەردەم عەقڵش نا--\n\n\nسەلامم هەنەن چە حەمە ئینجی\nپەرێم بکیانۆ میقدارێ کونجی\n\n\nسەلامم هەنەن چە کاکە عەبلۆش\nخاوەن کارێ قوت چەنی بزنێ پۆش"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "سەڵامم هەنەن چە کوێخا هەیاس", "poem_description": "نامەی یەکەم بۆ گوندی «ئەلبو گەسە»", "poem_text": "سەڵامم هەنەن چە کوێخا هەیاس\nئەو ئەبوو فەروە مایخاف من رصاص\n\n\nسەلامم هەنەن چە عەزەی کاچێ\nزور خزمەتمی کرد لە بیرم ناچێ\n\n\nسەلامم هەنەن چە مەحموود کاکە\nبەخۆی خەرابە باوکی زۆر چاکە\n\n\nسەلامم هەنەن چە عەلی حەمک\nئەمسالش نییەن تا وە شەمامک\n\n\nسەلامم هەنەن چە وەلی مامۆک\nنۆش گیانش بۆ ساوەر و دانۆک\n\n\nسەڵامم هەنەن وە ڕەحیم خانە\nهامڕائیش خۆشەن تا وە ڕۆخانە\n\n\nسەلامم هەنەن چە مام موحەممەد\nئاگادارش بۆ الله الصمد\n\n\nسەلامم هەنەن چە سەی مستەفا\nچەی دونیای فانی مەکێشۆ جەفا"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "سەیید بێزارم", "poem_description": "", "poem_text": "سەیید بێزارم... \nوە یەکتا قەسەم جە گیان بێزارم\n\n\nجە داخ دەوران دڵ بێقەرارم\nگرفتار دەست نەفس زۆردارم\n\n\nیە خەیلێ وەختەن جە گیان بێزارم\nفەقیر زەرعان دڵ تانە بارم\n\n\nوەدەست حرس و نەفس گیر گرفتارم\nمەر زات بێچوون کەرۆ تیمارم\n\n\nیاڕەب وەدەرگات ئۆمێدەوارم\nوە لوتف کەرەمت بسازنەی کارم\n\n\nجە نام ئەی میللەت ئەمن چون غارم\nجە غاران بەتەر دڵ تەعنە بارم\n\n\nئەگەر هەق ناچی هەم چار ناچارم\nچون خەر حەماڵ مەکەران بارم\n\n\nوەو کەسە قەسەم پەروەردەگارم\nوەتەحقیق پەی مەرگ جە گیان بێزارم\n\n\nیاڕەب وەدەرگات ئۆمێدەوارم\nئینتیزار وە لوتف هەر چەهار یارم\n\n\nقەسەم وە کەلام زات جەبارم\nجە چەشمە زیاتر هەم غەم گوسارم\n\n\nدایم چون حەنظەل هەم ترخ تاڵم\nجە غاران بەتەر مەدان ئازارم\n\n\nگاهێ هەم شیرین چون شەکەر وارم\nگاهێ هەم تاڵم چون ژار مارم\n\n\nوەسایەی میر سوور یاوانا وە هۆش\nوە کەلب یاران کەرۆم فەرامۆش"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "شەو دووشەممە یەعنی شەو ئیسنەین", "poem_description": "", "poem_text": "شەو دووشەممە یەعنی شەو الإثنین\nمیهمانت مەیۆ ئەی قرةالعین\n\n\nحەساوی گشتمان ببۆ موتابیق\nمەعلووم بۆ جە لای یارانی سابیق\n\n\nئەوەڵ سەڵامم وە سەیید سەفی\nنیگەهدارش بۆ شاه نەجەفی\n\n\nدووەمین سڵامم وە سەیید سابر\nعاقڵ دەوران دانای ئەکابر\n\n\nسێهەم سڵامم وە سەی ئیسماعیل\nمەئموور بەرقەن وەبێ قال و قیل\n\n\nچوارەم سڵامم وەسەی حەسەنی\nئەفلاتوون ئیدراک شاهان پەسەنی\n\n\nپێنجەم سڵامم وە ئاغا وەلی\nمەدەد کارش بۆ حەزرەت عەلی\n\n\nشەشەم سڵامم وە ڕەشید کەتە\nچە داخ دەوران جەرگش لەت لەتە\n\n\nهەفتەم سڵامم وە جەمیع سادات\nخانەدان خاس ساحێب کەرامات\n\n\nهەشتەم سەلام بۆ وە فیرقەی مامان\nوە گردین یاران چەنی ئۆمییان\n\n\nهەزاران سەلام وە ئەهل خانەت\nچەنی ئەی بەندە نەمەند بەهانەت\n\n\nهەرکەس وەهامدین وێش بۆ خیانەت\nڕووسیا ببۆ تا ڕۆی قەیامەت\n\n\nجوابم پەرێ بکیان وە ئەشعار\nجە حاڵ یەکتر بوین خەوەردار\n\n\nنەدارۆم قەبووڵ عوزر و بەهانە\nجواب شیعرم پەرێم بکیانە"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "شەوگاری بەهار پەی یار بێ یاوەر", "poem_description": "بۆ مام موحەممەد", "poem_text": "شەوگاری بەهار پەی یار بێ یاوەر\nئی شیعرەم نویسنا پێم بکەر باوەڕ\n\n\nپەنامان بەردەن وە زات داوەر\nوە حورمەت و ناز ئەو کاکەی جاوەر\n\n\nوەختەن تلووع کۆ خورشید خاوەر\nخەڵاس بین جە دەست ئەی وەخت بێ فەڕ"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "عەرز وە ئیرادەت حەقایق پەیمان", "poem_description": "", "poem_text": "عەرز وە ئیرادەت حەقایق پەیمان\nوەنەفس خالص ئاب زەڕ سەلمان\n\n\nوە نوکتەی زەریف تەتهیری ئیمان\nئیزهار نە حزوور ئاغای سولەیمان\n\n\nعەرض وە سەلامم وە بانگ جەلی\nئیبلاغ نە حزوور ئاغا سەی عەلی\n\n\nسەدها نە کۆی قاف ئاشکار و پەنهان\nئیبراز نەخزمەت ئاغا سەی بورهان\n\n\nیا عەلی مەدەد بێ حەد و عەدەد\nوەجای من باچۆن وە ئاغا فەهەد\n\n\nیاعەلی مەدەد مزید الجلاح\nچە من بواچن وە ئاغا سەلاح\n\n\nیاعەلی مەدەد ئا بورهان پەسەن\nچە من بواچن وە سەیید حەسەن\n\n\nیا عەلی مەدەد لسان الحکیم\nچە من بواچن وە سەیید کەریم\n\n\nیا عەلی مەدەد عەرز و ئیلتیماس\nڕەزایەت مەندی شوکر بێ قیاس\n\n\nوە لەفز حەقیر سەفینە شوناس\nباچۆن وە خزمەت ئا مەڵڵا عەباس\n\n\nیا عەلی مەدەد صوت الحقائق\nچە من بکیانان پەی ئاغا فائیق\n\n\nوە زەنقر چەنی نەنە حاجی گیان\nیا عەلی مەدەد ئیبلاغ کون پێشان\n\n\nکەلیمەی ئیخڵاس عەرز صەمایم\nنە عەتر ئەسرار شمە شەمایم\n\n\nچەنی زیکر دڵ هەمیشە دایم\nسە خونچە چەنی دوو مەغز بایم\n\n\nوە عاظ ڕەبووط قایم مەقایم\nتەسلیم وە حزوور سەیید ئیبراهیم\n\n\nیا عەلی مدەد نامەی عەشق ئاثار\nچە من بواچن وە سەیید زێوار\n\n\nعەرض وە ئەحواڵات وە نامەی سفید\nبیدەن وە خزمەت ئاغا سەیید ڕەشید\n\n\nعەرض و یا عەلی دووعای ماه و ساڵ\nچە من بکیانۆن پەی ئاغا جەماڵ\n\n\nیاعەلی مەدەد وەیاری ئەرکان\nچە من بواچن وە مونیرە خان\n\n\nیا عەلی مدد هەم دۆعای بێ حەد\nباچۆن وە یاران ئەلبوو موحەممد\n\n\nمەجید و فەتاح وە قاطنیتان\nیا عەلی مەدەد پێشان کەن بەیان\n\n\nیا عەلی مەدەد وە یار غەفڵەت\nچە من بکیانۆن پەی ئاغا ڕەفعەت\n\n\nئیزهارات عەشق قەوای دۆن عەتیق\nچە من بکیانۆن پەی ئەهل مەتیق\n\n\nیا عەلی مەدەد هیممەتە لبیلال\nچە من بواچن وە ئاغا جەلال\n\n\nعەرض وە ئیرادەت یا عەلی مەدەد\nچە من بواچن وە ئاغا موحەممەد\n\n\nهەم یا حەق مەدەد پڕ بەقا و بیعەت\nعەرض کەن وەجای من وە ئاغا نیعمەت\n\n\nهەم یا هو مەنهو باتنی نەجحەت\nچە من حاڵی کەن وە ئاغا ڕەحمەت\n\n\nمەحموود کەرکووکی چەنی مستەفا\nبکێانۆن پێشان عەرضم وە سەفا\n\n\nیا عەلی مەدەد وە خونچەی وەش بۆیی\nباچۆن وە یاران ئەهل عەرەب کۆیی\n\n\nخورشید ئیسماعیل هەم مامۆ سەلیم\nهەم ئاغا هەیاس یاران سەمیم\n\n\nگرد ئەهل یانە وە قەوم و خوێشان\nیاعەلی مەدەد باچۆن وە پێشان\n\n\nباقی تەمامی دۆستان شەریف\nیاعەلی پێشان باچۆن وە ڕەدیف\n\n\nهەم دەروێش وەلی هەم مامە حەمە\nعەشقم چەنیشان نا خاتر جەمە\n\n\nیا عەلی چە من بکیانۆن پێشان\nفارغ کەن وەسواس نە قەلب وێشان"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "فەقێ ئاڵۆشەن", "poem_description": "بۆ مام موحەممەد دەروێش عەلی", "poem_text": "فەقێ ئاڵۆشەن... \nچەهار قوڕنەی جیهان تەمام ئاڵۆشەن\n\n\nپەنامان وەزات شاه سیڕ پۆشەن\nدەلیل حایرین هەر جە خرۆشەن\n\n\nفیرقەی پاک طینەت دایم سەر خۆشەن\nجە بادەی تهوور مەست مەی نۆشەن\n\n\nسەردار یاران شای قرمز پۆشەن\nموکەمەل تەیار سوپا و ئۆردووشەن\n\n\nسەڕافان خاس گەوهەر فرۆشەن\nگرۆی ئەهل هەق تەمام ژار نۆشەن\n\n\nجە بەزم وەحدەت مەی نۆش مەی نۆشەن\nپادشا و گەدا مەست و مەد نۆشەن\n\n\nمونکیران مەئیووس بێ هۆش و گۆشەن\nنەواچی مەڵڵا بسیار درۆشەن\n\n\nگفتارم مەوزوون سافەن هەم خۆشەن\nپەرێ نەزانان وێنەی پەڵۆشەن\n\n\nئاسیاو بێ ئاوان کاڵە بڕۆشەن\nبەحر دەروونم کوورەی هەفت جۆشەن\n\n\nدەماغ موعەممەر جە بادە نۆشەن\nحاجی گیان یاران گشت جگەر گۆشەن\n\n\nبەندە کەلب دڕ زات سافی پۆشەن"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "فەقێ ئسووڵەن", "poem_description": "بۆ مام موحەممەد", "poem_text": "فەقێ ئوسووڵەن... \nڕوئیەی دینداری شەرت و ئوسووڵەن\n\n\nقاپی هەق گوشاد دوعا مەقبووڵەن\nمونکیران تابیع فیرقەی مەجهوولەن\n\n\nنێکان چە تەوحید خودا مەشغووڵەن\nشکستەی ئیقباڵ بەد و فسووڵەن\n\n\nدار بید بێ بەر وە بێ حسووڵەن\nپەرێ سوختەنی لایق مەشغووڵەن\n\n\nساڵێ دوانزدە ماه، چوار فسوولەن\nگا پڕ گا خاڵی گا چە نزویلەن\n\n\nڕاگەی یار ڕاستەن وێنەی مەفتویلەن\nکەچ شەرت خەجاڵەت شای شارەزوولەن\n\n\nفیرقەی خاریجان وەبێ دخوولەن\nخارج مەخرووجەن بە وێنەی غوولەن\n\n\nفیتنە و فەسادی نەیجا مەبزوولەن\nمەحرووم چە دیوان زەوجەلبەتوولەن\n\n\nشەخسێ ئامادەن چە ئەستانبوولەن\nدەستوور موکەڕڕەم قاتڵ مەقتوولەن\n\n\nقیسم سابیران وەبێ عەجوولەن\nچە مەیدان هەق ئەحسەن خیوولەن\n\n\nبێ تاب و تاقەت بەندە مەعلوومەن\nزومڕەیی مەعبوود شەخسێ مرسوولەن\n\n\nیەک موئمینێ خاس جە دێی نەیجوولەن\nتاعەتش قەریب حوسن و قەبوولەن\n\n\nپەی ڕزق و ڕۆزی خالیق مەکفوولەن\nدونیا درازەن بێ عورز و توولەن\n\n\nجیفە پەرستان مەحرووم چە شوولەن\nپەرێ نەجاسەت هەر چە عەدوولەن\n\n\nسەراسەر مەخلووق یەکسەر مەحلوولەن\nبەعزێ فاعیلەن، بەعزێ مەفعوولەن\n\n\nبەعزێ ناقیلەن، بەعزێ مەنقوولەن\nبەعزێ سائیلەن، بەعزێ مەسئوولەن\n\n\nمەردمان حاسد نەجل و نجوولەن\nفەقیران هالک شۆربای بقوولەن\n\n\nبەعزێ ئینکارەن هەر چە نکوولەن\nبەعزێ قایم دین دەروون مەفسوولەن\n\n\nساریقەلوەرەق مەشهوور زەغلوولەن\nنەگبەتی تاڵع زاک و شەنشوولەن\n\n\nمن بعد چەند ڕۆژ زۆڕنا و دهۆڵەن\nخەرمان کوتریان هایت گا هۆڵەن\n\n\nمەڵڵا چون خرسەن چە بۆڵە بۆڵەن\nپەرگەندەی شاران گشت کۆڵ وە کۆڵەن"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "فەقێ ئیشتیاق", "poem_description": "بۆ مام موحەممەد", "poem_text": "فەقێ ئیشتیاق... \nهان چە دەروونم نار ئیشتیاق\n\n\nپەی دیدار یار دڵ ها چە مەراق\nدیک دەروونم وەختەن بۆ ئیحراق\n\n\nئەر سەد شکاکان پێمان کەن مەزاق\nمەلجە گاهمان شاه سوڵتان ئیسحاق\n\n\nمەبۆ وە شیوەن شادی و تەمتەراق\nشکاکان وە نار غەزەب مۆن ئیغراق\n\n\nبەدەل خزمەت مەدان ئیستیحقاق\nحاکم تەحقیق مەکۆ ئیستینتاق\n\n\nیارستان وەیەک گشت بوان ئیلحاق\nیەک وجوود بوان چەنی یەک تفاق\n\n\nنیشانەی نەگبەت مەغرووری و نیفاق\nهەزاران نگوون وەزەرب شەللاق\n\n\nجاران شەش جبهەت قاپی بی ئیغلاق\nوەختەن گوشاد بۆ وە حوکم خەللاق\n\n\nمەبان ڕووسیا شارب ئیستیحلاق\nدوور مۆ جە یاران تەفریق ئیفراق\n\n\nمەگەر وە ڕەجای ساحێب بوراق\nخەڵاس بین چە دەست بەدان چاو زاق\n\n\nوەرنە مەحاڵەن گیان هاتە دفناق\nپەنامان بەردەن وەشای هەفتەم تاق\n\n\nنێک و بەد تەحریر سەبتەن جە ئەوراق\nدەفتەر دار مەوجوود ڕازقەن ڕەزاق"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "فەقێ بێ عەلەف", "poem_description": "نامە بۆ فەقێ عەبدین", "poem_text": "فەقێ بێ عەلەف... \nهیت نمەکەرۆ گاو وە بێ عەلەف\n\n\nمەبۆ بکیانی پێشینەن سەلەف\nگاو پیر بێ چایی، مەبۆنێ بەترەف\n\n\nخەریکم چەنی نەفس ناخەڵەف\nپەرێ ڕەزم جەنگ بییەن وە هەدەف\n\n\nعەجەب ئاشووبەن شمشێر نەڕووی کەف\nدەروێشان فیرار، بێزار بین لە دەف\n\n\nهەردوولا حازر لەشکر سەفا سەف\nمەڵڵای... یەکسەر بی کەنەف\n\n\nتەمام ورگیریان حورمەت و شەرەف\nچە تۆکڵ شامی مەکەران سەدەف\n\n\nپەنامان وە زات پادشای نەجەف\nکەفتەنم وەی جا هەم مع الاسف\n\n\nمەبۆ فیرار کەم پەی قەریەی شەنەف\nگشت ئیجبارییەن وەبێ موکەللەف\n\n\nبێزارم چە دەست میللەت ئەجلەف\nهیچ ئسووڵ نەزان شەخسان دەلەف\n\n\nسەد حەیف نەی جاگە، ڕۆح کەردم تەلەف\nمەحروومم چە بەزم ئەو بادەی قەرقەف"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "فەقێ بێ هۆشم", "poem_description": "", "poem_text": "فەقێ بێ هۆشم... \nجە کەردەوەی وێم خەیلێ بێ هۆشم\n\n\nسەر سەری نادان مەست و مەدهۆشم\nبێ شەوق وبێ زەوق دڵ بێ خرۆشم\n\n\nگوایە نەی جاگە گەوهەر فرۆشم\nجە واتەی خەراو پڕ بییەن گۆشم\n\n\nمورید موخڵیس گشت سافی پۆشم\nگا گاهێ مەحزوون گاهێ دڵ خۆشم\n\n\nوجوودم بادار دایم نەخۆشم\nئاسیاوم بێ ئاو کاڵە بڕۆشم\n\n\nجە نادانی وێم غایەت سەرخۆشم\nبەڵێ جار جارێ دەروون وەجۆشم\n\n\nفیرقەی نێک و بەد کریان درۆشم\nغوڵام ئیخڵاس ئاغای شاڵ پۆشم\n\n\nتەعنەی خاس و عام هەر هان نە دۆشم\nمونتەزیر وە لوتف شاه سڕ پۆشم\n\n\nکەشتی نەگەرداب بەندە نەتۆشم\nجە ئەی خانەی کفر دایم هاملۆشم\n\n\nبە وێنەی شاعیر حەسەن کەنۆشم\nدائیما موحتاج پارە و قرۆشم\n\n\nکۆتا خزمەتم تەمام ئاڵۆشم\nزاڵم و غەددار جەردەی عەترۆشم"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "فەقێ بێدەنگەن", "poem_description": "بۆ مام موحەممەد", "poem_text": "فەقێ بێدەنگەن... \nدیانەت مەفقوود یەکسەر بێدەنگەن\n\n\nجیهان سەراسەر حازر پەی جەنگەن\nدڵان یەخ بەستەن ڕەق وێنەی سەنگەن\n\n\nعالەم موبتەلای بەزم و ئاهەنگەن\nبەدان گورفتار تیر و خەدەنگەن\n\n\nدونیا موشەوەش پەی یاران تەنگەن\nجاهیل بێ تەریق دیانەت لەنگەن"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "فەقێ بێزارم", "poem_description": "بۆ مام موحەممەد", "poem_text": "فەقێ بێزارم... \nچی دونیای فانی خەیلێ بێزارم\n\n\nگیرۆدەی گەرداب نەفسی بەدکارم\nجامەی مەجازی بییەن وە زینهارم\n\n\nعاجز و مەحزوون زەلیل و زارم\nهیچ کەسێ نییەن بدۆ دەست بارم\n\n\nوە قاپی خالیق ئومێدەوارم\nپەی ڕەهنموونی دڵ ئینتیزارم\n\n\nشادی وە میسقال غەم وە خەروارم\nهەرکاتێ زانای چە تۆی مەزارم\n\n\nمیهمان دونیای ئی ڕاه گوزارم\nمەست ڕۆی ئەلەست دیدەی خومارم\n\n\nمات سەرگەردان تەعنەی ئەغیارم\nجە دەست مونکیران فرێ غەمبارم\n\n\nیا هەق ڕێک باری وەزن ئەشعارم\nسینەم پڕ خەزنە گەوهەر بۆ بارم\n\n\nخاسیم نەکەردەن بەد بییەن کارم\nئێستا پەشیمان خەجاڵات بارم\n\n\nیا حەی بشنەوە داد و هاوارم\nپەی ڕاگەی غەڵەت نەکەی ئیجبارم\n\n\nوێڵ سەرگەردان کووچە و بازاڕم\nغوسسەی ئەی جیهان ڕێزنان دەمارم\n\n\nوە کەلب یاران بکەن شومارم\nساڕێژ مەبۆ زام گردین بیمارم"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "فەقێ تاراجەن", "poem_description": "بۆ مام موحەممەد", "poem_text": "فەقێ تاراجەن... \nدێوانەی کەم فام چون نان ساجەن\n\n\nئیدارەی ئەی وەخت وە خەرج و باجەن\nهەر کەس ئینجا بۆ دایم موحتاجەن\n\n\nمەڵڵا سەرسەری وەبێ میزاجەن\nدیانەت نەمەند ئیمان تاراجەن\n\n\nئەدەب ئەرکان چون ئاڵتوون تاجەن\nفیرقەی بێ ئەرکان وێنەی شیراجەن\n\n\nئەرێ فەقێ گیان! حەرف ناڕەواجەن؟ \nمەڵڵا موستەقل بێ خەرج و باجەن\n\n\nدەرد فەقیران وەبێ عیلاجەن\nزاڵمان مەغروور هەر چە تاراجەن\n\n\nبێ شەوق و بێ زەوق دڵ بێ گەراجەن\nبەد بەختی تاڵع فیرقەی هەللاجەن\n\n\nزراع فەوتیان مەترو عەراجەن\nیانەی بەدکاران یەکسەر هەڕاجەن\n\n\nوەعدە نەزدیکەن وەخت ئیفراجەن\nسەیاد نە پارێز ڕاو دوڕڕاجەن\n\n\nکەشتی نە گرداب بەحر و ئەمواجەن\nڕای نەجات نییەن مەخلووق ئەعواجەن\n\n\nدونیا دوور فیرقە خازر ئەفواجەن\nزەلزەلەی ئاشووب دەیجوور داجەن\n\n\nجەهەنەم پەرێ -----\nچەلای خرافان شیعرم ڕەواجەن\n\n\nئەوەڵ سەڵامم وە مامە زاهر\nئەمسالش نییەن تا میسر و قاهر\n\n\nدووەم سەڵام بۆ وە سەیید جەمشیر\nمانندش نییەن تا شار کەشمیر\n\n\nسێهەم سەڵام بۆ وە سەیید عەزە\nسەخی تەبیعەت غایەت خۆش مەزە\n\n\nسەڵام بۆ وە نەزد موحەممەد سەفی\nئەمسالش نییەن تا وە نەجەفی\n\n\nسەڵامم هەنەن وە باوە هەیاس\nوە باوە ڕۆستەم مێرد هەق شوناس\n\n\nسەڵامم هەنەن وە مامە حەمە\nڕەونەق مەجلیس زەوق و زەمزەمە\n\n\nسەڵامم هەنەن وە مامە عەباس\nوە دەروون ساف وە سیدق و ئیخڵاس\n\n\nسەڵامم هەنەن وە مەڵڵا وەهاب\nئەجەل نەزدیکەن پا ها جە ڕکاب\n\n\nسەڵامم هەنەن وە وەلی مەڵڵا\nئەمسالش نییەن تا چەناق قەڵا\n\n\nسەڵامم هەنەن وە کاکە عەلی\nئەمسالش نییەن تا وە مەندەلی\n\n\nسەڵامم هەنەن وە عەباس مەڵڵا\nئەمساڵش نییەن تا وە کەلبەلا\n\n\nسەڵامم هەنەن وە مامە بەختیار\nنیگەهدارش بۆ شای پەروەردگار\n\n\nسەڵامم بۆ وە ئەهل گشت عەدنانییە\nمەعلووم بۆ لێتان مەڵڵا نانییە\n\n\nوە گەورە و بچووک ئیسناء و زکوور\nسەڵامم هەنەن یاران مەزبوور\n\n\nچە بەینتان نەبۆ هەم کینە و غروور\nموحەبەتتان بۆ وە دڵێی مەسروور\n\n\nئامادەن حازر ساحێب بۆیستان\nچەم بەد بر مارۆ وە زەرب سیننان\n\n\nنەواچدێ مەڵڵا پێم نەدان خەوەر\nمەعلووم بۆ چەلای ئونسا و موزەککەر\n\n\nبە غەیر چە خاسی مەکەن خەراوی\nوە زەقنەبووت بۆ ئیدارەی ئاوی\n\n\nهەرکەس ئەحواڵم مەپرسۆ تەمام\nمەوی غوڵامش تا یوم القیام\n\n\n--وم بۆ لێتان یاران خاسم\nپاڵای گشتتان وە دیدەی ڕاسم\n\n\nمەتڵەبم ئێدەن یار بۆ یەک وجوود\nنەزدیک بۆ لێمان مەنزڵ مەقسوود\n\n\nمەقسەدم ئێدەن یار بۆ ئیتیفاق\nوە یەکتر مەکەن ئیستیهزا و مەزاق\n\n\nهەنی کافییەن ئەشعار بۆ تەمام\nدوعاگۆتانم باقی والسلام"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "فەقێ جارییەن", "poem_description": "", "poem_text": "فەقێ جارییەن... \nئەشک دمووعم جە نۆ جارییەن\n\n\nنیشتەی ئەی جاگە جە بێ عارییەن\nبێ یاران خاس دەردم کارییەن\n\n\nهامسایانی خاس نا دیارییەن\nبەیان شیعرم وەفا دارییەن\n\n\nمەحەببەت ئەی جا بەد ڕەفتارییەن\nشەوق و زەوقمان دڵ ئازارییەن\n\n\nهەی داد هەی بێداد یە کەی یارییەن\nبێ ڕەحم و ئینساف ستەمکارییەن\n\n\nزوبان درازیم چە بێ عارییەن\nعەوام سڵامەت دەرد پەی قارییەن\n\n\nپەی تەعنە و پەنی مەڵڵا بارییەن\nئەمما چ فاییدە بێ هەوارییەن\n\n\nمەقبووڵ مەجلیس وە ماڵدارییەن\nنیشانەی نەگبەت ڕەگ هارییەن\n\n\nڕەفتار یاران یەکسەر خارییەن\nدڵ پڕ چە کینە تەبع نارییەن\n\n\nزیکر و فکرمان تەمع کارییەن\nدایم چە وەزەن ئەخلاق مارییەن\n\n\nقەلبمان سیاه چون دەوارییەن\nدڵ سافی عیسا چە حەوارییەن\n\n\nمیللەتان تفاق هام جوارییەن\nفیرقەی کاکەیی گشت خەوارییەن\n\n\nبوزرگان تەمام چە غەددارییەن\nسەنعەت مەڵڵا قەڵەم کارییەن"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "فەقێ جە ویرم", "poem_description": "بۆ مام موحەممەد", "poem_text": "فەقێ جە ویرم... \nواتەی جەنابت لوا جە ویرم\n\n\nجە داخ دەوران دەروون پڕ تیرم\nخەیاڵ موفەشەق تاریک زەمیرم\n\n\nعاسی عیسیان بار خەتا کەبیرم\nچەنی حەیوانات نییەن تەوفیرم\n\n\nعەینەلقەلب مەسدوود هەم بێ بەسیرم\nکۆتا خزمەتم جە یاری دویرم\n\n\nجیفەی ئەی دونیا کەردەن زویرم\nمەئیووس و مەحرووم دەلیل و پیرم\n\n\nسوار وەهانا بۆ وە دەستگیرم\nوەرتەی گرفتار قوڕاو و قیرم\n\n\nناپوختە قاڵب خەراوەن شیرم\nکەشتی بەر گەشتە جە بێخ بیرم\n\n\nوەدەست حرس و نەفس ئەسیر و گیرم\nفەساد و فتنە بەد و مەزویرم\n\n\nجەی بەندیخانە قەید زەنجیرم\nجەی وەخت و زەمان بەدەن تەسویرم\n\n\nفەقێ قەبوڵ کەر شیعر و تەحریرم\nغوڵام ئیخڵاس سەیێد جەمشیرم\n\n\nکەلب ئاستانەی یار فەقیرم\nجە سەبت تۆمار نییەن غەجیرم\n\n\nدەماغ موعەتتەر مسک عەبیرم\nقانیع و مەقنووع، سابر، سەبیرم\n\n\nجە سەبت تۆمار کریان تەقدیرم\nپەنا وە ئەلتاف شاه قەدیرم"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "فەقێ خاسەنان", "poem_description": "بۆ مام موحەممەد", "poem_text": "فەقێ خاسەنان... \nعاقیبەت دەوران پەرێ خاسەنان\n\n\nنیکان گشت وەدەس بەد هەراسانەن\nخاوەنمان خالیق کەس بێ کەسانەن\n\n\nئەسڵەن ژار نۆشی پەیمان ئاسانەن\nئیمداد ڕەسمان شای خوراسانەن\n\n\nکاسە پڕ بییەن جەژن دۆستانەن\nئیشەڵڵا دەوران هەق پەرستانەن\n\n\nمەغرووران خەجەڵ دەور ڕاستانەن\nشادی شەوق و زەوق دەروون مەستانەن\n\n\nدڵمان شەختە بەند چون زمستانەن\nدەروون ساف وێنەی کەمەر هەستانەن\n\n\nجیهان پڕ ئاشووب عەجیب داستانەن\nلێشاو لەشکر چە کۆهستانەن\n\n\nدائیم مەواچی خالیقی ئەکبەر\nنەجاتمان بدەر چە ئی دەردەسەر\n\n\nچەنی گشت فیرقەی یار دڵ تەیار\nوەدەست نامەرد نەوین گرفتار\n\n\nپەنامان بەردەن وە شاه نەجەف\nسەلامش هەنەن پێت حاجی خەڵەف\n\n\nڕەحم و شەفەقەت، عەدل و عەداڵەت\nدەروون جە ئەی جاه خودا دەخاڵەت\n\n\nسەڵامش هەنەن لێت، برام کاک مەجید\nوە قەول یاری بەستەنمان ئومێد\n\n\nمیم ئەمنە چەنی دایەش سەیید عومەر\nسەڵامشان هەنەن وەجان و جگەر\n\n\nخودا حەل مەکۆ پەیمان موشکیلە\nسەڵامش هەنەن هەم حاجی گوڵە\n\n\nموبارەک چەنی ئاغا سەیید قودرەت\nدەستتان ماچ ئەکەن بێ موزد و میننەت\n\n\nباقی یارستان ئەهل تۆپزاوە\nسەڵامشان هەنەن گشت وەبان چاوە\n\n\nساڵامم هەنەن وە جەمیع یاران\nخسووس سەی جەمشێر سادات گۆران"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "فەقێ دڵشادم", "poem_description": "بۆ مام موحەممەد", "poem_text": "فەقێ دڵشادم... \nمەعلووم بۆ جەلات خەیلێ دڵشادم\n\n\nچەمەڕای ڕەحمەت موشکیل گوشادم\nفریاد ڕەس حارز مەیۆ وە دادم\n\n\nدەلیل بەر هەق ڕای مەرگ و زادم\nزاهیر و باتن تۆی ئیعتیمادم\n\n\nجە قەیدی میحنەت مەکەن ئازادم\nجەو بۆنە وەیتەور دەروون ئابادم\n\n\nفیرقەی مونکیران گشت مەبۆ نادم\nمەزروعات یاوا مەشغوڵ حەسادم\n\n\nدیارەن فەقێ گیان، نمەکەی یادم\nوەبێ تۆ غەمناک هەم ڕەنج وە بادم\n\n\nوەڕای هەقیقەت بکەر ئیرشادم\nمەڵڵای ناتەمام قەلیل سەوادم\n\n\nتەمام مەحکەمەن ڕای ئیعتیقادم\nچە هیچ ئەفرادێ نییەن ئیرادم\n\n\nئەختیار و زەرعان مەیدان ئیفتادم\nچەمەڕای کەرەم شاه بەغدادم٭\n\n\nچە شەست ویێەردەن، نەزدیک هەفتادم\nچەنی حرس و نەفس هەر جە جیهادم\n\n\nپەرێ هەقیقەت ئەفکار زیادم\nچەنی شکاکان هەر جە عینادم\n\n\nشەو و ڕۆژ مەشغوڵ زیکر و ئەورادم\nپەی ڕای موستەقیم جە ئیستیردادم"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "فەقێ فیداتم", "poem_description": "بۆ مام موحەممەد", "poem_text": "فەقێ فیداتم... \nفەقێ گیان ڕۆیە سەد جار فیداتم\n\n\nمونتەزیر جەماڵ بەژن و باڵاتم\nبەندەی کەمتەرین خاک ژێر پاتم\n\n\nچەمەڕای ڕەحمەت وەعدە و سەعاتم\nئومێد هەن خالیق کەرۆ خەڵاتم\n\n\nشەو و ڕۆژ دایم جە خەیاڵاتم\nدەروێش فەقیر حاجی دەرگاتم\n\n\nوەیەک شاد ببۆ حەیات مەماتم\nیاشا ئامانەن هەر جە سەناتم\n\n\nعاجز و مەحزوون بێ دەستەڵاتم\nدەروون جە وەسواس بێ ئیلتیفاتم\n\n\nیا زات بێچوون هەر جە پەناتم\nبار کێش دەوران جەور و قەزاتم\n\n\nشاکر و مەشکوور قانیع قنیاتم\nجامەی مەجازی کەم واجیباتم\n\n\nخەزنەی دڵ مەملووء پڕ مەقالاتم\nجارێ مەوقوفم وەبێ ئاڵاتم\n\n\nدەخیلەن فەقێ شاهید ئیسپاتم\nدوعام پەی کەرە بزان براتم\n\n\nپەی نەزان ماچە شیعر و ئەبیاتم\nدڵ سەردان مەکەن پەند ڕووی بەساتم\n\n\nئەر قەبووڵ کەرۆ هەق بەدەلاتم\nسەرگەردان نەکۆ وێڵ وڵاتم\n\n\nیاهەق بدەری سەبر و ئەباتم\nمات سەرگەردان بەحر هەیهاتم\n\n\nعەزیزم فەقێ ڕۆحم چە لاتم\nتۆ فەقێی خاسی بەندە مەڵڵاتم\n\n\nچەمەڕای ئافاق چە خۆرهەڵاتم\nپەی نویسنای کیتاب شاگرد خەیاتم\n\n\nموشتاق وە ئاواز دەنگ و سەداتم\nشەو و ڕۆژ دایم موحتاج دوعاتم\n\n\nچە حزوور پیر جە مودەعاتم\nفیدای زەرب دەست شار زەغداتم\n\n\nڕوئیای هەوەڵناک تەڵخ کەرد ئەوقاتم\nگا پڕ، گا خاڵی، مەئیووس و ماتم\n\n\nیاهەق قەبوڵ کەی دۆعا و حاجاتم\nگیر وەردەی گەرداب عەجەب حاڵاتم\n\n\nخودای بان سەر بدەی نەجاتم\nقەبووڵ بکەری ئەی دەخاڵاتم"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "فەقێ قەلیلەن", "poem_description": "بۆ مام موحەممەد", "poem_text": "فەقێ قەلیلەن... \nجەی وەخت و زەمان دیندار قەلیلەن\n\n\nئیدارەی ئەی وەخت تەمام گشت حیلەن\nدەستگای هەقیقەت چون بار فیلەن\n\n\nڕوئیەی دیانەت شەرت و ئسویلەن\nنێکان دەروون ڕێش بارشان ئەقیلەن\n\n\nیە چەندێ وەختەن کارمان تەعتیلەن\nفیرقەی یارستان ئەسیر و دیلەن\n\n\nیاهەق جە دەرگات یە چۆن قەویلەن\nمونکیران دڵشاد نێکان سەفیلەن\n\n\nپەرێ قەرز و وام خودا کەفیلەن\nشای هەژدە هەزار خالیق وەکیلەن\n\n\nیار دڵ تەیار بێ قال و قیلەن\nدەروێشان پەی هەق گشت ئاراگێڵەن\n\n\nباغچەی دەروونمان بێ ئاو و بێڵەن\nزوبانمان لەنگەن حەرف بێ تەفسیڵەن\n\n\nچەممان ئینتیزار ڕای کۆچ و خێڵەن\nقەیس ئاسا ساکن چە کۆی دوجەیلەن\n\n\nیە ئەمر وێشەن سەر چەشمە لێڵەن\nپەی جیفە مەردم هەر چە تەعجیلەن\n\n\nعاقیبەت دەوران پەی ڕەوشەن زێڵەن\nیار قەدیمان خاوەن هەسیڵەن\n\n\nچە سەبت تۆمار وەعدە تەکمیلەن\nمونکیران وەتەوق زەنجیر تەحمیلەن\n\n\nجە لای خاوەندکار یەکسەر تەحلیلەن\nنێک و بەد جیهان گشتش وسیلەن"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "فەقێ ناڕاسەن", "poem_description": "بۆ مام موحەممەد", "poem_text": "فەقێ ناڕاسەن... \nفیرقەی مونکیران تەمام ناڕاسەن\n\n\nمەشهوور نامم مەڵڵا عەباسەن\nئەر سەد خەراو بۆ هەر خاسی خاسەن"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "فەقێ پەیوەستەن", "poem_description": "بۆ مام موحەممەد", "poem_text": "فەقێ پەیوەستەن... \nهەفت سەر نەی دونیا وە یەک پەیوەستەن\n\n\nدوو سەرش بێ ڕۆح ڕەقەن شکستەن\nپەنج سەرش ڕۆح دار چون شێر مەستەن\n\n\nوەسورەت تەمام ئەفکارم سستەن\nجوابم بدەر فکرم دروستەن\n\n\nجارێ ناوەکام مێوەم نەڕستەن\nغوسەی ئەی دونیا قاپی دڵ بەستەن\n\n\nوەعدە نەزدیکەن دەووران پێنیستەن\nبەدان گورفتار قوڕاوێ خەستەن\n\n\nفیرقەی مەغروران وەقار و هەستەن\nعاقیبەت مەحرووم دیوان ئەلەستەن\n\n\nوە پیر و دەلیل یەقینم بەستەن\nفریاد ڕەسمان جوان، ئازیز نەو ڕەستەن\n\n\nلەشکر سەفا سەف دەستە وە دەستەن\nپەرێ زاڵمان دایم جە قەستەن\n\n\nنێزەدار مشغوڵ پێکان شەستەن\nلوقمان جە عیلاج بیمار و خەستەن\n\n\nدەروون زەدەدار جە حەرف گەستەن\nهەر کەس بەرز لوا ئاخرش پەستەن\n\n\nگرۆی دڵ تەیار چاپوک و جەستەن\nنەک چون ئەی فەقیر لونگ و ئاهەستەن\n\n\nبەهەشت ئەی جیهان دیدار دۆستەن\nڕەهبەر گیان پەنهان موغز چە تۆی پۆستەن\n\n\nعیتابم هەنەن جە ئاغا جەمشێر\nوەچی شام نەکەرد جە یانەی فەقیر\n\n\nحازر ئامادە ئاش کولەکە\nخادیم خاخام وێنەی جولەکە\n\n\nچایم حازر کەرد وە گیان و وە دڵ\nتەشریف ئاغام مەیۆ وە مەنزڵ\n\n\nبەیانی ئامام کە پەرسام خەوەر\nئاغام چایش وارد چە خانەی کەمتەر؟ \n\n\nواتشان ئەو لوا پەی عەدنانییە\nمەڵڵا خەجاڵات پەشیمانییە\n\n\nوەیتەورە مەبۆ شەرت فەقێ و مەڵڵا\nئاو ئێران واردەن بییەن تەوەللا\n\n\nهەنی کافییەن درازی گوفتار\nسەلامم هەنەن وە فیرقەی گشت یار"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "فەقێ کەماڵت", "poem_description": "", "poem_text": "فەقێ کەماڵت... \nهەزار ئافەرین پەرێ کەماڵت\n\n\nئێستا چەنییەنی حاڵ و ئەحواڵت\nچ تەور مەویارۆ ڕۆزگار و ساڵت\n\n\nشەرتت بتوونەن ڕاستەن ئەقواڵت\nوەگیان و وە دڵ مەکەم سوئالت\n\n\nدۆعا گۆم پەرێ ئال و عەیالت\nمەمنوون مەشکوور حوسن ئەفعالت\n\n\nیاهەق زیاد بۆ ماڵ و ئەمواڵت\nمەڵڵا موشتاقەن وەڕووی جەماڵت\n\n\nمەزانی نییەن ڕاگەی مەجالت\nشەو و ڕۆژ مەراق دیدەی ویساڵت\n\n\nوەدەست ناکەسان کەنیان شواڵت\nمونکیر بوریان مۆ وەبای شەماڵت"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "فەقێ گیان درەو", "poem_description": "بۆ مام موحەممەد", "poem_text": "فەقێ گیان درەو... \nئێستا مەشغووڵی وە کار و درەو\n\n\nسەد حەیف جەی دونیا نەوەردین گرەو\nنەخواردین بادە نەنشتین وە شەو\n\n\nحازرەن داوای - - -\nلەشکر ئامادەن بە دەوان و دەو\n\n\nچە نەعرەی شێران یاران هەو هەو\nهەم ئاما وە جۆش حوزن شا خەسرەو"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "فەقێ یارەکەم", "poem_description": "", "poem_text": "فەقێ یارەکەم... \nفەقێی دوڕ شوناس توەنی یارەکەم\n\n\nچە تۆ زیاتر کێن خەم خوارەکەم\nعیلاج بکەرە دڵ بیمارەکەم\n\n\nقەندیل ڕەوشەن گۆشەی شارەکەم\nگرفتار وە دەست فیرقەی غارەکەم\n\n\nدایم هان جە کین دڵ ئازارەکەم\nحاجی گرانەن غوسسەی بارەکەم\n\n\nهاوار کەر وەدەر شای سالارەکەم\nنەجات بۆ نەی گێژ ژار مارەکەم"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "فەقێی خۆش دەماغ", "poem_description": "بۆ مام موحەممەد", "poem_text": "فەقێی خۆش دەماغ... \nئەی فەقێی خاسم دانای خۆش دەماغ\n\n\nشەبان تا بە ڕۆژ هام لە ئاخ و داخ\nبێزار چە دیدار فیرقەی قوڕمساغ\n\n\nجە هەزار یەکێ نییەن شەخسێ ساغ\nچارەی تورش و تاڵ بەوێنەی تۆراغ\n\n\nخەتام کەبیرەن بەوێنەی بوڵداغ\nبێ تام و لەززەت شلکێنە و یاپراغ\n\n\nچون جەهەننەمەن ئەی قەسر و ئەی باغ\nجە قەید میحنەت بەندم وە دوڕ ساغ\n\n\nشەوق و زەوق ها جە نام ئەهالی ئێلاغ\nواردەشان خۆشەن ماست چەنی قەیماغ\n\n\nکەس ڕای هەقیقەت نمەکۆ سۆراغ\nجە تەعنەی بەدان جەرگم بی سۆراخ\n\n\nجەم مەوان یەکسەر وێنەی سیا زاغ\nبێ شەرت و شرووت بێ ڤەول و دایاغ\n\n\nئەخلاق ناپوختە وەقسە گوستاخ\nوە کردار نابوود وە گوفتار بۆیاغ\n\n\nدەلیل حایرین ساڕێژ کەرۆ داغ\nها جە فورتەنە شار سنە و سابڵاغ\n\n\nکافییەن مەڵڵای ناپوختە دەیاغ\nڕای ڕاستی پەرێ یاران مۆ ئیفراغ"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "قەید زەنجیرم", "poem_description": "", "poem_text": "قەید زەنجیرم... \nیاشا نە قەلعە قەید زەنجیرم\n\n\nچەمەڕای ڕەحمەت شای خەیبەر گیرم\nوەدەست حرس و نەفس یەکجار ئەسیرم\n\n\nئەفکار موفەشەق دەروون چون قیرم\nیا حەق ڕەوشەن کەی زەین و زەمیرم\n\n\nچونکە نی جامە ئەولاد میرم\nدوعام موستەجاب ڕاست باری تیرم\n\n\nدەلیل حایرین بکەر دەستگیرم\nوەرنە موستەحەق بیئسەل مەسیرم\n\n\nئوفتادەی مەیدان چە مەنزڵ دوویرم\nچە لای مونکیران بەدەن تەسویرم\n\n\nوەدەست جاهیلان خەتەر زەویرم\nزکر و عیبادەت بەرشیان چە ویرم\n\n\nسوپای حرس و نەفس کەردەن یەخسیرم\nئەی یاران خاس بکەن تەدبیرم\n\n\nئەر نێک و ئەر بەد نییەن مەخبیرم\nچە سەبت تۆمار کریان تەحریرم\n\n\nمەمنوون چە ئەڵتاف پادشای قەدیرم\nئەدنای مەخلووقات شای بێ نەزیرم\n\n\nکثیر العیال ئەحواڵ فەقیرم\nموشتاق وە مەجلیس جەم غەفیرم\n\n\nگا گاهێ دڵشاد وێنەی وەزیرم\nگا وێنەی گەدای شار کەشمیرم\n\n\nچە لای سەڕافان مسک عەبیرم\nبێزار چە دیدار قەوم شەریرم\n\n\nگا شاعیرێ خاس نیمە دەبیرم\nخەیاڵات کەردەن زەبر و زەیرم\n\n\nپەرێ گفتوو گۆ سوخەن پەزیرم\nلایق وە خۆراک خوبز شەعیرم"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "قەید زەنجیرم ٢", "poem_description": "بۆ مام موحەممەد", "poem_text": "قەید زەنجیرم... \nحاجی نە قەلعە قەید زەنجیرم\n\n\nچەمەڕای ڕەحمەت شای خەیبەر گیرم\nموحتاج وە ئیمداد دەلیل و پیرم\n\n\nوەدەست حرس و نەفس یەکجار ئەسیرم\nموبتەلای جیفە جە مەنزڵ دویرم\n\n\nبەڵێ نیجامە ئەولاد میرم\nیا حەیی قەدیم ڕاست باری تیرم\n\n\nوێڵ و سەرگەردان دەروون چون قیرم\nجار جارێ هۆشیار ڕەوشەن زەمیرم\n\n\nچون حاکمی خاس بستان تەقریرم\nبزانە چونەن ڕای و تەدبیرم\n\n\nجە لای مونکیران بەدەن تەسویرم\nجە لای ئەهل هەق مسک عەبیرم\n\n\nبێزار جە دیدار قەوم شەریرم\nغوڵام ئیخڵاس یار فەقیرم\n\n\nمەمنوون و مەشکوور خوبز و شەعیرم\nئەر نێک و ئەر بەد کریان تەحریرم\n\n\nئەختیار پیر تەمەن وەساڵ کەبیرم\nهەڵاتە نییەن تورشیان هەمیرم\n\n\nوە کەیف و دەماغ وێنەی وەزیرم\nتاجر هۆشیار لیبس حەریرم\n\n\nدڵ ها چە گەردش وێنەی سەفیرم\nگا گاهێ غەمناک گاهێ وەزیرم\n\n\nجەی شێوای شێوە نییەن مەخبیرم\nتەسلیم وەڕای هەق حاجی گیان ژیرم"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "قەید زەنجیرم ٣", "poem_description": "بۆ فەقێ حەمە حەیدەر", "poem_text": "قەید زەنجیرم... \nبرا نە قەلعە قەید زەنجیرم\n\n\nوەدەست حرس و نەفس یەکجار ئەسیرم\nچەمەڕای ڕەحمەت شای خەیبەر گیرم\n\n\nدایم زیکر هەق هەر هان جە ویرم\nگرفتار وەدەست نەفس بێ پیرم\n\n\nگا گاهێ دڵشاد گاهێ زویرم\nگا گاهێ عاقڵ گاهێ مزویرم\n\n\nدەلیل حایرین بکەر دەست گیرم\nوەرنە موستەهەق بیئسەلمەسیرم\n\n\nیاهەق ڕەوشەن کەی خانەی زەمیرم\nلاهوورن شەهرم بکەر تەعمیرم\n\n\nعەینەلقەلب مەسدوود هەم بێ بەسیرم\nئاخرم چێش مۆ نییەن خەبیرم\n\n\nیاڕەب بوەخشی گونا و تەقسیرم\nدەخیل دەفتەردار تۆنی ئەمیرم\n\n\nچونکی نەی جامە ئەولاد میرم\nدۆعام موستەجاب ڕاست باری تیرم\n\n\nدەخیلەن یا جەد هاوارەن پیرم\nجەی سەردی ساعەت زیاد کەر نویرم\n\n\nجە ڕۆژی ئەزەڵ چێش مۆ تەقدیرم\nمەبۆ بوینی ئەر سەد فەقیرم\n\n\nئیفتادەی مەیدان جە مەنزڵ دویرم\nیا دوازدە ئیمام بکەر تەحریرم\n\n\nگا گاهێ جۆعان گاهێ هەم سیرم\nلەم بێ وەفایە نماچۆ تێرم\n\n\nئەرێ مەشکە ڕەش لە کوێ بۆت بێرم\nموستەهەق وەنان خوبز شەعیرم\n\n\nئەر سەد ئەختیارم ڕەوشەن زەمیرم\nخەیاڵات کەردەن زەبەر و زیرم\n\n\nچە لای مونکیران بەدەن تەسویرم\nگرفتار وە دەست قەوم شەریرم\n\n\nجە سەبت تۆمار کریان تەحریرم\nئەر نێک و ئەر بەد نییەن جەویرم\n\n\nجە بەد ئەتواری نییەن قسویرم\nدەخیلەن برا بکەر تەدبیرم\n\n\nگا گاهێ ساڵح گاهێ مزویڕم\nپەرێ گفتوگۆ سوخەن پەزیرم\n\n\nموحتاج دیدار ج... م غەفیرم\nگا گاهێ مەفقوود گاهێ سەفیرم\n\n\nگاه شانە مەعموور گاه چوون حەریرم\nگاه جانشین یەر تەخت سەریرم\n\n\nبێزار جە دیدار ئەهل گەرمە سێرم\nشەڕم زیادەن هیچ نییەن خێرم"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "لقاء الله حق مەدۆ قیناتم", "poem_description": "", "poem_text": "لقاء الله حق مەدۆ قیناتم\nبێزار چە دیدار حۆری جەنناتم\n\n\nجەی سەردی ساعەت دەروون زوڵماتم\nمەر زات بێچوون بدۆ نەجاتم"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "من واتم حەکیم پەی دەرد تیماری", "poem_description": "بۆ مام موحەممەد", "poem_text": "من واتم حەکیم پەی دەرد تیماری\nنەزانام خەریک کاری عەتتاری\n\n\nمەراق وە جیفە لێمان بێزاری\nوەیتەورە نمەبۆ ڕوئیەی دینداری\n\n\nوەجا باوەرە فەقێ ئیقراری\nکاغەز بکیانە لەی مانگی جاری\n\n\nوەسەن تەقەللای نەفس مرداری\nڕزق هەر یەکێوەن ئەر سەد توجاڕی"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "مەردمان نماز", "poem_description": "", "poem_text": "مەردمان نماز... \nگشتش باتڵەن ئی زکر و نماز\n\n\nچە هەزار یەکێ هەن ساحێب ئیعجاز\nتەکیە نشین بۆ مورشیدی مومتاز\n\n\nتووتی دەروونم مەکەرۆ پەرواز\nلازمەن کەرۆن وە سوخەن ئاغاز\n\n\nتەرتیب کەم کیتاب وە سەد عیزز و ناز\nترسم بفرۆشەند بە نرخی یەک پیاز\n\n\nپەی دانش دانان گرتەنم ئەراز\nئەمسالش نییەن چە مسر و شیراز\n\n\nخەلاس نەویمان چەی ڕاه دراز\nنەزدیکەن عالەم ببۆ ئینقراز\n\n\nکەرکەس چون مەبۆ وە هامڕای شەهباز\nچێش کەرۆن چە دەست ئی یار دەم ساز\n\n\nهیلاک بیم وە دەست ئی نەفس گوراز\nغەیر ئەز یەک کفن نیەنمان جیهاز\n\n\nمەخلووقات مەشغوڵ وە حیلە و ئەنباز\nحەدیس نامەسموع عالەم سەرفراز\n\n\nمەردمان مەراق سەمتوور چەنی ساز\nوەزو بدەی کەلام مەکەن ئیعتیراز\n\n\nسمێڵ مەپاچان وە تێغ و میقراز\nبە غەیر چە خودا کییەن سەبەب ساز\n\n\nکافییەن مەڵڵا کۆتا بکەر ڕاز"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "مەعلووم ساڵێمان ڕاست دوانزدە ماهەن", "poem_description": "١٩٥١/٦/٦", "poem_text": "مەعلووم ساڵێمان ڕاست دوانزدە ماهەن\nماهی بێ کاردەن چە تۆی دەریاهەن\n\n\nزەمزەمەی فەقیر سوخەن کۆتاهەن\nسەڕاف خەوەردار چە حاڵ ئاگاهەن"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "ناتەواوەنمێ", "poem_description": "بۆ مام موحەممەد", "poem_text": "ناتەواوەنمێ... \nحاجی نەی جامە ناتەواوەنمێ\n\n\nدائیما مەشغووڵ قیل و قاوەنمێ\nدەروونمان سوزیا تەشنەی ئاوەنمێ\n\n\nواجیبات ناقس گرد ڕووسیاوەنمێ\nکەچ شەرت، کەچ ڕەفتار باوەڵباوەنمێ\n\n\nپەی جیفەی دونیا توند و تاوەنمێ\nغافڵ نە ئەرکان جە گۆش گاوەنمێ\n\n\nبێ شەوق و بێ زەوق دەروون قاوەنمێ\nئاخرش موحتاج تۆپێ جاوەنمێ\n\n\nجەی قەید زەنجیر دونیا پاوەنمێ\nئەساسەن قەدیم جە سەرچاوەنمێ\n\n\nبەڵێ چەنی یەک زۆر خراوەنمێ\nئەر سەد جاگەی خۆش جە بەراوەنمێ\n\n\nدایم چەنی یەک داوای داوەنمێ\nئەهل نامربووت وەبێ خاوەنمێ\n\n\nتەبعید مەتڕوود قاپی فاوەنمێ\nجەڕا گشت بەعید زۆر کەزاوەنمێ\n\n\nئاخر سەرئەنجام جە قوڕاوەنمێ\nپەی نوقسانی یەک هەر جە ڕاوەنمێ\n\n\nیەکجار توند و تێز چون تیزاوەنمێ\nدارمان گشت بێ بەر تەمای ساوەنمێ\n\n\nحاجی گیان ڕەفێق ڕاگەی گاوەنمێ"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "پادشای قەهار", "poem_description": "", "poem_text": "ئەوەڵ جار بە نام پادشای قەهار\nئافەریننەندەی هەم لەیل و نەهار\n\n\nمورغ دەروونم بییەن خەبەر دار\nپێم ماچۆ بنویس پەرێ یادگار\n\n\nئاراستە کەردەن چەرخ کەچ ڕەفتار\nپەرێ نمایش جوملەی یار و غار\n\n\nوەفا نەدارۆ ئی حرش دەوار\nهەزار هەزاران کەردەن نگوونسار\n\n\nهیچ مەغروور مەودێ ئەی یاران یار\nجیفە چەند کەسان کەردەن شەرمەزار\n\n\nوی ماڵ دونیا مەکەن ئیعتیبار\nئاخرش هیچەن سەرەنجام کار\n\n\nمەگندێ وە شۆن ئی نەفس مردار\nسەرگەردان مەودێ چە کووچە و بازاڕ\n\n\nئیحاتەم مەدان یەمین و یەسار\nوە بوهتان سازی قەومان حیمار\n\n\nهیچ کەس وێنەی من نەبۆ ئینحیسار\nوە دەست گرۆی نادان گرفتار\n\n\nغەیر چە زات حەق نەمەندەنم چار\nعاجز و مەحزوون دەروون ئینکیسار\n\n\nسا بۆ وە هانام یا وەیسی نازدار\nیارستان غافڵ گشت بییەن غەددار\n\n\nپارێز بکەردێ چە ڕای بەد ئەتوار\nغافڵ مەنیشدێ زینهار سەد زینهار\n\n\nوەقتەن پەیدا بۆ شای دوڵ دوڵ سوار\nئانەنە یا حەق گونام سەد قەنتار\n\n\nخسوفەل قەمەر کەردەنم شومار\nسە بەڵای عەزیم مەکەرۆ ئیزهار\n\n\nئەوەڵ موزارع تەڵەف مۆ خەسار\nوە دەست مەلەخ سوپای بێ شومار\n\n\nدووهەمین ئێولەت تاعوون کیبار\nفیرقەی مەردمان مەکەرۆ قەلار\n\n\nسێهەمین مەبۆ حەرب کارزار\nمەردمان مەبۆ هەم قەتڵ و کوشتار\n\n\nهەر کەسێ وەحەق کەردەنش ئیقرار\nمەبۆ کەرۆ تەرک هەم نامووس و عار\n\n\nئەر وێنەی مەنسوور بکەراش وە دار\nدرۆ نەواچۆ ڕاست باچۆ گفتار\n\n\nئامانەن دەخیل پادشای کەرەم دار\nپەی ڕاگەی غەڵەت نەکەریم ئیجبار\n\n\nعاجز و مەحزوون بەندەی گوناه کار\nخەتای فراوان پێم کەردەنت بار\n\n\nهەتاکە نەبۆ ئەمر کردگار\nوا نمەشانۆ گڵایە چە دار\n\n\nبەهانە کەردش بێ حەد و شومار\nئادەم بەر ئاورد چە بەهەشت حەسار\n\n\nگەندم بەهانە شەیتان سەبەب کار\nوە عالەم بەهانە کەردەنش مەکار\n\n\nیە واتەی مەڵڵای موختەلیف ئەشعار\nکەمتەر نە عالەم زەدەی زەدە دار"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "پەنامان وە زات بێچوون خەلاق", "poem_description": "یارستان عێراق، تێهەڵکێشی کوردی و تورکی", "poem_text": "پەنامان وە زات بێچوون خەلاق\nجە ملمان لادۆ ئەی تەوق ئەعناق\n\n\nحیرس و نەفس غاڵب ها جە تەمتەراق\nسوپای ئیمانش کوشتەن وە مەزاق\n\n\nمەگەر وە لوتف ساحێب هەفتەم تاق\nنەجاتمان بدۆ چە دەست ئەی چاو زاق\n\n\nیەکسەر پڕ بییەن دەفتەر و ئەوراق\nبەدان وە دۆزەخ مەکەران ئەسواق\n\n\nفیرقەی زاڵمان بێ شەرت و تەڵاق\nبۆ زەهر ماری دائما ایچاق\n\n\nهەی داد هەی بیداد بیز کیمه قاچاق\nگونلمز دردی بیز کیمه اچاق\n\n\nنامرد بابانیک گورینه سیچاق\nکافییەن هەنی ئەی مەڵڵای ئاڵچاق\n\n\nپەی سەرما دەستکێش لازمەن قولچاق"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "پەنامان وە زات شای عالەم هەمە", "poem_description": "", "poem_text": "پەنامان وە زات شای عالەم هەمە\nئەی نامە وەنەزد ئاغا سەی حەمە\n\n\nهەر چەند تەعریف کەم هێمان هەر کەمە\nڕەونەق وە مەجلیس زەوق و زەمزەمە\n\n\nجەی دەور نا عەدل دەروون پڕ تەمە\nهەورێشم ساف گشت بی وە پەمە\n\n\nئەی برای عەزیز نوور دوو چەمە\nئاگادارت بۆ ساحێب کەرەمە\n\n\nجار جار موبتەلای وە دەرد و غەمە\nدەروون سەبار بەر نۆش بکەر سەمە\n\n\nوەلەو ژار نۆشی جەبر و ستەمە\nئاخرش چون شەهد مزەش جە دەمە\n\n\nوەختەن دڵشاد بین جەی وەخت و دەمە\nیاران خۆش حاڵ بۆ مونکیر جە ڕەمە\n\n\nنەواچی مەڵڵا شێت و سەر سەمە\nشەیدای دین یار پەروانەی شەمە\n\n\nجە ساڵ ماردا مەبۆ هەم هەمە\nفریاد ڕەس حازر پەی زام مەڵحەمە\n\n\nتانە کێش دڵشاد مەغروور مەلجەمە\nجەرگش پارە مۆ وە مەودای قەمە\n\n\nشکاکان کۆر زەین گشت نامەحرەمە\nنێکان داغمەدار قەدیم دەمە\n\n\nتازە ئیجادان وێنەی بەقەمە\nشەرت قەدیمی سککەی ئەقدەمە\n\n\nنەواچی ئەی شیعر پەی هەق تووتوونە\nبەین من و تۆ شەرت بتوونەن\n\n\nوەلەو ئیدارەی مەڵڵا چە توونەن\nبێ ڕەحم میللەت چون بێ ستوونەن\n\n\nنیم حۆقە تووتوون پەرێ قیامەت\nبمانۆ وە قەرد سەرت سەلامەت\n\n\nئەگەر مەواچی قیامەت نییەن\nئیسپاتش بکەر قەومان کێ دییەن\n\n\nهەنی کافییەن گفتووگۆی ئەشعار\nجەوابم بدەر یار وەفادار"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "چە بەیانەوە", "poem_description": "", "poem_text": "چە بەیانەوە... \nعەشقێ یاوا پێم چە بەیانەوە\n\n\nیاران یاوەران هەم دیمانەوە\nڕەفتار مەعلوومەن وە کێمانەوە\n\n\nعەشق چە مەکیەدە هەم دەمیانەوە\nشەوق ها چە دەروون ئۆمییانەوە\n\n\nئەجەل مۆڵەتەن وە کەمانەوە\nدرەخت تالع هەم چەمیانەوە"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "ڕۆژێ چە تەقدیر حەیی لەم یەزەل", "poem_description": "داستانی گەماڵ باز حەمەی سولەیمان", "poem_text": "ڕۆژێ چە تەقدیر حەیی لەم یەزەل\nحەرەم مام محا مەشۆرۆ کەل پەل\n\n\nچە وەردەم یانەی حەمەی سولەیمان\nفەیزەی پسەرش چە لای وێش نیان\n\n\nسەگە باز ماڵ ئامۆزا حەمە\nڕانێ مام فەیزە بەردش وە دەمە\n\n\nئینە داستان هەم سەگە بازەن\nهەردۆ گۆش بڕیا کلک درازەن\n\n\nحەرەم مام محا پەی دیدەن مادەر\nوات ئایل بەردەم هەم وەلای دوختەر\n\n\nلوا پەی کەرکووک وە سواری ماشین\nوە کەیف و سەفا جاگەی دڵنشین\n\n\nبەعد ئەز مولاقات چەنی دایەی وێش\nشین وە لای دوختۆر وەدڵێی تەشویش\n\n\nدوختور معاینه أیتی أوشاغی\nدیدی بویوکتر س... ن ده... غی\n\n\nکیمن کویەگی بو طفل طوطموش\nهم سلاماتدر آز یاره لانموش\n\n\nمەزبوورە واتش سەگ یۆمانەن\nچ حاجەت وە حەرف واتەی بەیانەن\n\n\nقال هذا الکلب یمکن صار مکلوب\nمع الرعیها بالقانون مطلوب\n\n\nپەی ناحیەی تاوغ ئەمر بی وارد\nپۆلیس سوار بی بالخیل یطارد\n\n\nسەگ وە خاوەنش بەردەن پەی تاوغ\nهیچ نەوین وە تەنگ صجاغ و صاووغ\n\n\nمام «محا»یش بەردەن وەبێ بەهانە\nحەتاکە یاوان وە پۆلیس خانە\n\n\nمەئموور ئەمرش کەرد وەحیدەت و قار\nحەتمەن ئەم ڕوژە بلدێ پەرێ شار\n\n\nئاما وە جواب حەمەی سولەیمان\nقانوون شوناسەن بە غایەت دانان\n\n\nدیدی افندم دونیا صجاقدر\nدوقوز سعاتدر کرکوک ایراقدر\n\n\nیاز مەوسیمیدر کوپەگ دەیانماز\nیولدا گەبەریر یارام صاغالماز\n\n\nبونده ن من قطعا اولمورم مه سئوول\nمه علوومات ویردم هم علی الاصول\n\n\nمەئموور وات کوپەگ بنەش وە لۆری\nئەر چە ڕێ تۆپا ڕیام وە گۆڕی\n\n\nمنیش بێزارم چە سەگ خۆڕی\nنە ئەی تاوستان فەسڵ گاقۆڕی\n\n\nحەمە وات بەگم ئەم ئیش سەر ناگرێ\nشوفیر بۆ کوردان سەگ هەڵناگرێ\n\n\nلازم بیر پۆلیس موعتبر مامور\nچەنی گەماڵ باز بکیانۆم وەزوور\n\n\nوەرنە مەحاڵەن ئەی ڕاگەی دراز\nوە پێی پیادە بێ تاقەت و هاز\n\n\nافندی دیدی سوزن مه عقولدر\nبالی عزیزم بوده اوصولدر\n\n\nمامور امر ایتدی اولدی اماده\nپولیسن اسمی بیلمام گون داده\n\n\nشیعریم کوردیجه هم عه ره ب یاده\n- - - - - - - - -\n\n\nوە قووەی قانوون وە جەبر و زۆری\nئەی هەر سە نەفەر بنەر وە لۆری\n\n\nمام محا و پۆلیس چەنی گەماڵ باز\nکەفتن وە ڕاگە بێ تاقەت و هاز\n\n\nبەڵێ کاک حەمە هەم چەنیشان بی\nخاوەن گەماڵ باز مەحامیشان بی\n\n\nچە پشت مزگەفت چایخانەی جەوهەر\nپەرێ ئوتۆمبێل بیشان مونتەزەر\n\n\nپڕش چە خورما ئاما یەک لۆری\nپۆلیس وات شوفێر هذا ضروری\n\n\nراعی تمر قال ما اقبل سخره\nفی فوق التمر هل کلب یخره\n\n\nبامر الپولیس هذا مو اصول\nفی فوق الحلان هل کلب یبول\n\n\nانا موصلاوی هم ابو جاسم\nپۆلیس وات گەواد گ... باصم\n\n\nحەمە وات اخی انا هم اخوک\nهذا الکلب فورا مطلوب فی کرکوک\n\n\nامر الحکومه تصیر خساره\nلا تزعل عمی ماإلنا چارە\n\n\nئاخر نا عیلاج وە چار و ناچار\nلوریه بیندیک بێ سەبر و مەدار\n\n\nچە بان لۆری کوپەگ گرد قەرار\nهەرەکەتش کەرد لوایمێ پەی شار\n\n\nحەتا یاوایمێ وە کەرکووک مەکان\nچە لای میم گوڵە بیمان وە مێمان\n\n\nهیلاک بیەنمێ بەغایەت خەیلێ\nچ تەقریرێت وات واتم میم لەیلێ\n\n\nواتش مەتەرسە تەقریرم خاسەن\nچە کەردەی گەردوون جەرگم پەڵاسەن\n\n\nئەیزەن گەماڵ باز کەردم ئامادە\nیەک ڕاجەی باریک چە مل نیهادە\n\n\nگرتەنم بە دەس بەوێنەی مەیموون\nسەرم مەکێشا وەبێ چەند و چوون\n\n\nسەر سەگ مەکێشام چە نامی بازاڕ\nتەماشام مەکەرد صیغار و کیبار\n\n\nبی وە غەڵغەڵە بە وێنەی شایی\nبو کوپەگ در؟ وەیا خود ئایی؟ \n\n\nحەتا بەردمان وەلای موعاون\nگلنا عاقل ابد مایکاون\n\n\nموعاوەن پەرساش ها تەمام خەوەر\nعەرز ایتم پەرێش چە پا تا وەسەر\n\n\nدیدی کوپه گویز توتموش بر اوشاغ\nسنعتمزدر بچیندەن بیچاغ\n\n\nدیدم افندم گور ایاغمی\nکوپەگ دیشلەمش سولومو ساغی\n\n\nیازی کوپەگی اولمارسه زیرەک\nهیج کیمسه ویرمەز بر لوقمه اکمەگ\n\n\nبچندەن باشقه ایشیمز یووقتر\nهەپمز یورغون خیرخزده چوقتر\n\n\nدیدی بو گیجه قال بر قوناغدەر\nکوپەکویز یاتسین گوزەل یاتاقده\n\n\nدیدم افندم غریبم بیکەس\nکرکوکتەچوقتر رەزیل و ناکەس\n\n\nکیم قبول ایدەر کوردتەن کوپەگی\nمەگەر اونلار وارچوق دەکنگی\n\n\nبیطار خانەده بو کوپەگ یاتسین\nیارین سباحتە وەعدەسی چاتسین\n\n\nدوقوز ئەمرش کەرد وە بێ بەهانە\nکوپەگمان ئاورد وە بەیطاڵ خانە\n\n\nتەسلیم بی وە دەست خزمەتچی کوپەگ\nبیست فلسم دا پەی نان و اکمەک\n\n\nدیدم خزمەتچی بونن یەمگی\nگوینده ویرریز اریەکەپەگی\n\n\nیازی کوپەگی یەمگی بودر\nشربت ییرینه اچتغی سدوور\n\n\nچە بازاڕ سەنم یەک چامور چناغ\nپەی گەماڵە باز وە کەیف و دەماغ\n\n\nهیچ لزوم ایتمز باڵ ایله چناغ\nبعد ایی اکمکی بر چامور چناغ\n\n\nبو کافیدر ویر بزم کوپەگی\nحاجت ایتمز چوق سویلەمەگی\n\n\nتەعریفم مەکەرد پەرێ خزمەتچی\nدیدی سن بیزی ایتدیو میمونچی\n\n\nیەک کاسەی قوڕین پرمان کەرد چە ئاو\nپەرێ گەماڵ باز وەتەعجیل و تاو\n\n\nاغاج بوینونده اغزی اولاشسون\nساغا سولا بر از دولاشسون\n\n\nبەیتال وات هەشت ڕۆژ قالسین بو کوپەگ\nسن گیت ایشیوه چوق چەکتیو امەگ\n\n\nمین بەعد هەشت ڕۆژ تۆ مەکەریم جەلب\nپەی موعایەنەی ئەم «کوپەگ و کەلب»\n\n\nگەماڵ باز تەسلیم کەردم من نەوجا\nپەی لوای یانە یۆم کەرد موهەییا\n\n\nاو گیجەقالدم میمی گولەگیلده\nکوپەگ داستانی دائما دیلده\n\n\nبی وە بەیانی ورێزام چە خواب\nپەرێ نام بازاڕ وە تەعجیل و تاب\n\n\nدیم چەندێ نەفەر ئەفراد شورتە\nکوپه گویز قاچمش ای مامه کورده\n\n\nیه خامی توتی بازار ایچنده\nدیدم قاچمشتر البەت سیچانده\n\n\nدیدم سز توتن اشبو سوقاتی\nبنده ایریجه ایتم سوراقی\n\n\nچە دەست پۆلیس خەڵاس بیم یەکسەر\nئامام وەیانە وەبێ دەردە سەر\n\n\nچە ڕێگا فیکرێ کەردم موکەڕەڕ\nمەعلوومات بدۆم هەر ئێدەن خاستەر\n\n\nڕەئسەن تاومدا وە پۆلیس خانە\nپەرێ مەعلوومات وەبێ بەهانە\n\n\nمعلومویز اولسون قومسیر افندی\nبزم کوپه کمیز قاچمشتر شمدی\n\n\nمەعلوومدر پۆلیس اچمس بوینن\nانکچون بزم کوپه گمیز قاچمش\n\n\nمن کوپه گیمی ویر میرەم بر اته\nانکچون گەلدم بو معلوماته\n\n\nبم کوپه گیم قپلانه بەنزەر\nجەقال توتار هم قورتی ازەر\n\n\nبنم حالیمە بر ایلە نزەرر\nبعدما خیرخز ایلەمەز حزەرر\n\n\nما اعطی کلبی بزوج الثیرانر\nینطر الکلب جمیع الجیرانر\n\n\nاذا یسمعون صنف الحرامی\nکلبی صار ضایع یکطع حزامی\n\n\nانا اشتکی عند هذا الحاکم\nمن چە شکایەت هیچ نییەن باکم\n\n\nاگر خیر خزلەر اولورسە خەبەر\nکوپەگیم فرار ایتمش بی اسەر\n\n\nجمیع مالیمی ایدەللر سرقەت\nبنی یاندرمش بو نار فرقەت\n\n\nفەقەت چە دڵدا خەیلێ بیم مەسروور\nخەڵاس بیم چە دەست گەماڵ باز غروور\n\n\nشوکرم کەرد وە زات بینای کار ساز\nئەمن خەڵاس بیم چە دەست سەگە باز\n\n\nئەیزەن قومیسر ئاما وە گفتار\nوات خەفەت یەمە ئەی مەرد نامدار\n\n\nقومیسر وات یاوەرم هیچ یەمە خەفەت\nمن گەماڵ باز ایلەرەم همت\n\n\nجمیع شورتە لەر ایلەرەم احزار\nهەر کەس بر یولی توتسون اشکار\n\n\nواتم مەمنوونم قومسێر ئەفەندی\nئامام وەڕاوە وەتاو و تووندی\n\n\nئامام وە یانە وە کەیف و سەفا\nخەڵاس بیم چە دەست خەفەت و جەفا\n\n\nنەزانام گەماڵ چە کۆ فیرارەن\nیاخۆ گزمەچی قوڕنەی کام شارەن\n\n\nیا داغمەچییەن جە قەسابخانە\nبێزار چە مەعاش کەردەی زەمانە\n\n\nیا خۆ بەزازەن چە نام قەیسەری\nبێزار چە دیدار گرۆی سەر سەری\n\n\nنەزانام چە کۆ وێش کەردەن بێوار\nسۆراغش نییەن چە هیچ سەر دیار\n\n\nفەردی گەماڵ باز کەردەنم ئیعلان\nخەتم بی وەنام حەمەی سولەیمان\n\n\nتەرتیبش کەردەن هەم مەڵڵا عەباس\nپەرێ زەوق مەجلیس یاوەران خاس\n\n\nیە مەڵڵا واتەن نە عام ڕیسوایەن\nساکن ماوای عەلی سەرایەن"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "ڕەحم بکەن وە یەک جە حاڵ حەیات", "poem_description": "بۆ فەقێ حەمە حەیدەر", "poem_text": "ڕەحم بکەن وە یەک جە حاڵ حەیات\nشیوەن بێهوودەن چە بعد الممات\n\n\nپەرێ گفتووگۆ بەغایەت ژیرم\nجەی سەردی ساعەت بکەر تەدبیرم\n\n\nهیچ مەوەر وەتەنگ ڕای هات و نەهات\nجە کونجێ خەڵوەت بستانە قنیات"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "ڕەشید هەقیقەت ئوستاد مەعریفەت", "poem_description": "بۆ ڕەشید هاواری", "poem_text": "ڕەشید هەقیقەت ئوستاد مەعریفەت\nغەواس دەریای دین شەریعەت\n\n\nدیک دەروونم بۆت یەک وجوودە\nبۆ خانەدانان سەر لە سجوودە\n\n\nئومێدم هەنەن موژدەی بەشارەت\nماڵ مونکیران مەشۆ وە غارەت\n\n\nبرا حاڵی بەر چە ئی ئیشارەت\nئی دەور ناعەدل مەبۆ فەتارەت"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "کاک حاجی دیار", "poem_description": "شیوەن بۆ مام موحەممەد دەروێش عەلی", "poem_text": "کاک حاجی دیار... \nیە چەندێ وەختەن نییەنی دیار\n\n\nخەیلێوەن چەمم نەکەفتەن وەیار\nپەڕ و باڵ سوختە چون پەروانەی یار\n\n\nجە کونجێ خەڵوەت گرتەنم قەرار\nبێزار جە ئەرکان تائیفەی شکدار\n\n\nمەشغوڵ مەعیشەت لێمان بیت بێزار\nپەرێ دیدارت هام چە ئینتیزار\n\n\nواتم حاجی گیان ها چە تۆی مەزار\nجەو بۆنە لێمان نییەن خەوەردار\n\n\nئەر زیندە بیا جەی دنیای غەدار\nماما وەلامان وەچار و ناچار\n\n\nلازم یەک شیوەن پەرێش کەم وە یاد\nداخ دەروونم بدەری وەباد\n\n\nحاجی موحەممەد دەروێش خاسم ڕۆ\nبێزار جە دیدار سەی عەباسم ڕۆ\n\n\nخاڵیس و موخڵیس گەوهەر ناسم ڕۆ\nگیرۆدە وە دەست قەوم ناڕاسم ڕۆ\n\n\nدەروون پڕ جە عەشق بێ وەسواسم ڕۆ\nیار ڕای کاوە دوڕ شوناسم ڕۆ\n\n\nبێ ڕاز و ڕۆیەت بێ ئیغماسم ڕۆ\nزولفەقار وەدەست تێغ ئەڵماسم ڕۆ\n\n\nباوەی مام ئەحمەد مام نیعمەتم ڕۆ\nدوڕ گران بار وەقیمەتم ڕۆ\n\n\nگیروەردەی میللەت قەوم لووتم ڕۆ\nئیدارەی وەیتەور زەقنەبووتم ڕۆ\n\n\nبرای موحتەرەم مام زاهیرم ڕۆ\nمزە چەشنی نوور گۆشت باهیرم ڕۆ"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "کاک حاجی نەجات", "poem_description": "بۆ مام موحەممەد", "poem_text": "کاک حاجی نەجات... \nجەی قەید میحنەت کەی مەویم نەجات\n\n\nنمەیۆ وەکار ئەی سووم و سەڵات\nڕەحم و شەفەقەت شەرتەن واجیبات\n\n\nسەقف وێرانەن تەخریب بی حەیات\nتەئسیر نەدارۆ هەزاران ئەبیات\n\n\nڕەحم کەن وەیەک جە حاڵ حەیات\nشیوەن بێهوودەن جە بعد الممات\n\n\nوەخیمەن ئەنجام ڕای هات و نەهات\nڕۆشنایی نەمەند گشت بی وەزوڵمات\n\n\nئەی یار ڤەدیم ڕۆحم بۆ فیدات\nتووتیان پەی چەشم خاک و خۆڵ ژێر پات\n\n\nمکشوف العورة تەمامی بەنات\nیە چۆن دەورێوەن فیرقەی موئمینات\n\n\nئینجیل و فوورقان زەبوور و تەورات\nیەکسەر بێ قیمەت جە ڕووی کائینات\n\n\nخەجاڵات بارم یا هەق جە دەرگات\nوە هیممەت تۆ، واتم ئەی ئەبیات\n\n\nخالق المخلوق قاضی الحاجات\nوە دەروون دڵ مەکەم موناجات\n\n\nشەرمەندەی ڕوو ڕەش لایق موجازات\nعاجز و مەحزوون دوور جە مەکافات\n\n\nداد فەقیران نەپەرسای شکات\nوە زوود بکیانە حوکمێ عەدالات\n\n\nجە لات عەیانەن حاڵ و ئەحواڵات\nڕەوشەن زەمیر بۆم جە بەد خەیاڵات\n\n\nهەزار مەڵڵا بۆ فیدای یەک سەنعات\nسەد خۆزگە وەدۆم وەیا خود خەڕات\n\n\nتەئمین مەکەرۆ ئیعاشە و تەقوات\nپارە نمەکۆ حەدیس و ئایات\n\n\nوەبێ پارە و پووڵ ناچی وە جەننات\nفەقیران مەزڵووم وەبێ دەستەڵات\n\n\nهەر جە خۆر بەرشیا تا وە خۆر هەڵات\nپەی جەنگ و جیدال مەسازنا ئاڵات\n\n\nخوراک خەران گشت قەند و نەبات\nئەسپان بار کێشەن دائم الاوقات\n\n\nخودا داد فەقیر تۆ قەت نەپەرسات\nدۆستان خەڵاس بۆ نەدەست بەد سەنعات\n\n\nلزووم نمەکۆ هاوار و ئەسوات\nتەقدیرش کەردەن وەیتەورە بەرات\n\n\nشومار ئەنفاس جەمیع مەزرووعات\nبەر موحەممەد بۆ سەلام و سەڵات\n\n\nیاڕەب بە حورمەت هەر چوار کتوبات\nفورقان و زەبوور، ئینجیل و تەورات\n\n\nگشت پەرێ طەمعەن زیکر و عیبادات\nلەعەشق حۆری خۆراک جەننات\n\n\nئەگەر مەزانی جەهەننەم مۆ جات\nپەی چێش مەدەری سەرفترە و زەکات\n\n\nگشت پەی ئەمەلەن فیرقەی موسلیمات\nبەهەشت پڕ بییەن جە فەواکیهات\n\n\nشەرابەنتەهوور گەردەن بلوورات\nیاران چەند خۆشەن نیکات بەنات\n\n\nلقاء الله هەق پێم مەدۆ قنیات\nبێزار جە دیدار حوری الجنات\n\n\nئیسلامان مەراق گشت وەشەهەوات\nعەموودت توند کە، هەشتا حۆری هات\n\n\nچەند هەزار غیلمان ها لە ژێر پات\nتێ بڕ و تێ کوت گشتی بکەر چات\n\n\nسەگ اصحاب الکهف ئەخوا حەلەویات\nناقة الصالح تاکل علفات\n\n\nحمار العزیز یصرح فی الاصوات\nقوی الذکر یتبع البنات\n\n\nئەگەر لە ئوتێل کەرێ بێت وەلات\nڤەبووڵی ئەکەن ئەی گڕۆی ذوات\n\n\nگوفتارم لذیذ نەدارۆ فیئات\nوە سی و سێ ئەشعار ئیکمال بی ئیسپات"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "کاک حاجی یاوا", "poem_description": "نامە بۆ مام موحەممەد دەروێش عەلی", "poem_text": "کاک حاجی یاوا... \nئەشعار خۆشت وە دەستم یاوا\n\n\nوەقت عەسر تەنگ وەر جە خۆر ئاوا\nچون خاک کەعبە وەدیدەم ساوا\n\n\nخانەی زەمیرت یا هەق بۆ ئاوا\nتۆم نیان چە شۆن گشت برا و باوا\n\n\nئومێدەوارم وە خواجای کاوا\nدڵشادمان کەرۆ بێ جەنگ و داوا\n\n\nچە دووری دیدەت جەرگم چون قاوا\nڕستاخێز مەبۆ چە قاپی فاوا\n\n\nئەسیر مەحکووم قەریەی تۆپزاوا\nپەی جەمیع یاران دەست وە دوعاوا\n\n\nچە پەژارەی دڵ نەدارۆم خاوا\nوەختەن ساحێبمان بەیۆ چە لاوا\n\n\nمونکیر تەرد مەکەن چە قاپی کاوا\nفریاد ڕەس حازر پا چە ڕکاوا\n\n\nوەختەن خەڵاس بین چە ئی ئاژاوا\nنەجاتمان ببۆ چەی قیل و قاوا\n\n\nوەعدەی ساڵ مار کریان حەساوا\nبیست هەفت ڕۆژ مەندەن وەعدە تەواوا\n\n\nهەر کەس تەک بدۆ وەیار قەڵاوا\nهیچ نییەن وەتەنگ دەرد و بەڵاوا\n\n\nوێنەی بەیان قوش مەسکەن کەلاوا\nخاسترەن چە قەسر زێڕین تەڵاوا\n\n\nنامووس و عارم نیان وە لاوا\nنیەنان وە قەید واتەی خەراوا\n\n\nحاجی گیان جاگەم قوڕ و زویلاوا\nها لەشکر ئیمان کەردەن بڵاوا\n\n\nدوعای خێر بکەر پەی ئی ڕووسیاوا\nچە هەر چوار ئەتراف ئۆردی جمیاوا\n\n\nبێ شەوق و بێ زەوق دەروون سووتاوا\nگشت باڵ و پەڕم یەکسەر ڕووتاوا\n\n\nئیزهار بی وەعەین حەرف کیتاوا\nیەخان مەتاونۆ گڕەی هەتاوا\n\n\nیەکسەر لێڵ بییەن چەشمەی سەراوا\nدینشان فەوتنان سەیید و باوا\n\n\nمامان چەنی یەک مەکەن عەداوا\nمەبۆ نۆش کەریم پیاڵەی زووخاوا\n\n\nئەنجامش مەبۆ شەهد و شەکراوا\nنە سەبر نە تاقەت لالام نەماوا\n\n\nزەعیفەلبەسەر جەرگم بڕاوا"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "کاک فەقێ تەفریق", "poem_description": "بۆ مام موحەممەد", "poem_text": "کاک فەقێ تەفریق... \nخودام نیک و بەد مەکەرۆ تەفریق\n\n\nیاران خەڵاس بۆ شکاک مۆ غەریق\nوەزەرب نێزە جەرگشان مۆ حەریق\n\n\nلەشکر ئامادەن جە سەمت مەشریق\nعالەم موشەوەش قەتع بییەن تەریق\n\n\nمەحزوونم جە دەست فیرقەی بێ مەسلیق\nمەشغوڵ سەیران چە باغچە و حەدیق\n\n\nپەنامان وە زات پادشای حەقیق\nببۆ وە گوڵزار نار و مەنجەنیق\n\n\nپەی ڕای هەقیقەت یار بکەر تەشویق\nیاڕەب کارمان نەکەری تەفریق\n\n\nیا زات ڕەسووڵ تۆی حاکم تەحقیق\nحرس و نەفس لێمان زوود بکەر تەتلیق\n\n\nگرۆی بێ شەرتان شوراب تەحلیق\nگورفتار مەوان وە عیللەت و دیق\n\n\nبێ حەیا و بێ شەرم جەستە چون لاسیق\nدوشمن وە فەقیر بێ دینی چاو زیق\n\n\nشەش جیهەت یەکسەر تەمام بی تەفلیق\nمەردەشۆر حازر، بێ لەکەن ئیبریق\n\n\nمەر زات خالیق بدەرۆ تەوفیق\nتا کەی ژار نۆشین چە نام ئیبنیق"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "کاک فەقێ جواب", "poem_description": "بۆ مام موحەممەد", "poem_text": "کاک فەقێ جواب... \nچەند شیعرم کیانا نەنویسنای جواب\n\n\nدونیا نەمەندەن وەختەن بۆ خەراب\nبە حوکم بێچوون پادشای وەهەاب\n\n\nمەئموور ئامادەن وە تەعجیل و تاب\nحورمەت قەلیلەن جە دۆست و ئەحباب\n\n\nمەردان چەنی زەن بییەن وە ئەرباب\nجاهیلان مەراق عارەق و شەراب\n\n\nمەگەر چە ئاخر دڵ گێرۆ حوباب\nنێکان خەڵاس بۆ بەدان دڵ کەباب\n\n\nهەزاران ئاما چون ئەفراسیاب\nجەی دەریای فانی نیگوون بی غەرقاب\n\n\nیەکسەر مونافق شێخ چەنی شەباب\nجە ماڵ حەرام مەکەن ئیکتیساب\n\n\nئاشناهی ئەزەڵ گشت بی وە ئەجناب\nبێگانە مەشغوڵ حەدیس و کیتاب\n\n\nجە هیچ بەشەرێ نەدارۆم عیتاب\nفەقێ عەزیزم ئەی عالی جەناب\n\n\nوێش مارۆ وەڕام ئەر خێر ئەر سەواب\nبەندەی ڕووسیاوم حلمی الالقاب\n\n\nهاتف وەی تەورە کەردەنش خیتاب\nقەرار نەدارۆ ماهی جە ڕووی ئاب\n\n\nچەو گا مۆ مەتین کوورەی ئافتاب\nشەبان تا بەڕۆژ هیچ نەدارۆم خاب\n\n\nوەختەن پەی یاران ببۆ فتح الباب\nخەڵاس بین جە دەست چنگاڵ قەساب\n\n\nخودا بەرارۆ کەشتی نەگەرداب\nهاوار فریاد ڕەس جەرگمان بی خوناب\n\n\nوە یانزدە مەسرەع شیعرم خۆش مەئاب\nپەی فەقێی خاسم کیانام وە شەتاب"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "کاک فەقێ خەواف", "poem_description": "", "poem_text": "کاک فەقێ خەواف... \nموخڵیسان دایم مەبۆنێ خەواف\n\n\nدەردم گرانەن وێنەی کۆە قاف\nجە دیوان هەق کەم کەس مۆ مەعاف\n\n\nمەگەر وە ڕەجای یارانی دڵ ساف\nبوگزەرۆ لێمان خودا وە ئەلتاف\n\n\nسوپای حەیدەری ئامادەن وە تاف\nهەی جان وا خێزان چە هەر چوار ئەتراف\n\n\nقەتڵ و کوشتار مۆ هەزاران ئالاف\nغەرقم جە گوناه مەکەم ئیعتیراف\n\n\nجەی سەردی ساعەت فرسەتەن تەواف\nوەعدە نەزدیکەن نەدارۆ خیلاف\n\n\nهەزار هەزاران یەکسەر مۆ ئیتلاف\nمالکی ئەژدەر چەنی میر سەیاف\n\n\nئەلف و با چەنی دال و نون و کاف\nشمشێرش کێشان لەشکر نە غیلاف\n\n\nپایماڵ مەکەران ڕەئیس و ئەشراف\nمەر قەدر گەوهەر بزانۆ سەڕاف\n\n\nغارەت مەکەران خەزێنەی ئەوقاف\nپەی تایفەی هەق گۆ کفرەن واتە و لاف\n\n\nپەی جادەی قەدیم حازرەن کڵاف\nمەبۆ نەنیشۆ یاران وەدڵ زاف\n\n\nوێڵ نەوان چە دین ڕای عەبدول مەناف\nهاشمی ئەسڵەن قوڕەیشی گەزاف\n\n\nئیسلام خاپوور بی شکستە تەناف\nمەرد خاس بسیار چە نام فیرقەی جاف\n\n\nوێنەی عێڵ بەگی گۆیندەی ئەسلاف\nسوورەی بەرائەت جاگەی ئیستیحلاف\n\n\nبە هەقی ئایەی سورة الاعراف\nفیرقەی موئمنین عەلەوی ئەوساف\n\n\nعین القلب شان ببۆ ئینکیشاف\nتەمام خائینەن ئەهالی ئەکواف\n\n\nزاڵم و غەددار بێ ڕەحم و ئەنساف\nئاشناهان عوشرەن لایعقل ئەوساف\n\n\nستوون عالەم چواردە ئینحیراف"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "کاک فەقێ خەوەر", "poem_description": "بۆ مام موحەممەد دەروێش عەلی", "poem_text": "کاک فەقێ خەوەر... \nمەپەرسۆم لێتان میقدارێ خەوەر\n\n\nجوابم بدەن وەبێ دەردە سەر\nعارفان خاس دەلیل ڕەهبەر\n\n\nسوئال و جواب فەرزەن پەی بەشەر\nوەخۆش زوبانی بێ کینە و کەدەر\n\n\nنەواچی مەڵڵا مەغروورەن یەکسەر\nتەسلیم بیانات وەشای... ر\n\n\nئەوەڵ سوئالم ئێدەن سەر دەفتەر\nنەچێش ئیجاد کەرد یەعنی حەوز کەوسەر\n\n\nچەند مەئموور دارۆ مەزەش چون گەوهەر\nیەکاێەک سوئال وەنەم عەیان کەر\n\n\nسوئال دووهەمین ئاو مونتەشەر\nنەچێش ئیجاد کەرد ئاورد وە نەزەر\n\n\nسوئال سێهەم ڕۆحان سەرانسەر\nنەچێش سازناش خالق ئەکبەر\n\n\nیەعنی نیک و بەد فیرقەی جانەوەر\nمایەش نە چێش بی باچە پەی کەمتەر\n\n\nچوارەم یەعنی خۆر شەمس مونەوەر\nچەند هەزار لیسکەن بکەر موقەڕەڕ\n\n\nپێنجەم سوئالم ئەی نوور بەسەر\nخاڵ نام مانگ واچە پەی ئەفقەر\n\n\nمانگ و خۆر یەک بی پەرێم جیا کەر\nجەواب واتەم وەبێ ڕیا کەر\n\n\nمەعلووم ب جە لات ئەی فەقێی گیانی\nنەچێش ئیجاد کەرد ڕۆح ئینسانی\n\n\nدوانزدە بورج ئاسمان سەبعەی سەیارە\nنامشان چێش بی بکەر ئیزهارە\n\n\nچوار عەناسر چەنی شەش جیهەت\nوەنەم عەیان کەر بێ مزد و مینەت\n\n\nچەند هەزار غوڵام جە وجوود مەربووت\nخاک و ئاب و باد چ تەور بی مەخلووت\n\n\nشجره التووبىٰ چەند هەزار چڵەن\nمێوەش چەند ڕەنگەن کامش شا گوڵەن\n\n\nهەفت تەبەق سەما هەفت تەبەق زەمین\nوەقوەی کام زات چەنی جیا بین\n\n\nمایەی خاک چێش بی بەحر بی وەبەڕ\nپەرێم بواچە مەعنای دوو شەهپەڕ\n\n\nئەگەر سوئالات تۆ دای وە دەستم\nغوڵام موخڵیس قاپی تۆ هەستم"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "کاک فەقێ نامە", "poem_description": "بۆ مام موحەممەد", "poem_text": "کاک فەقێ نامە... \nیاوا وە دەستم ئەشعار و نامە\n\n\nجە جەژن قوربان وەخت خۆش هەنگامە\nموتاڵەعەم کەرد وە شادی و کامە\n\n\nگوفتارت لەزیز عەنبەر مەشامە\nفەرموودەی وایەت یەکسەر تەمامە\n\n\nهەر کەس ناجح بۆ جەی دوڵ و جامە\nلە گشت هەوەڕێ کارش تەمامە\n\n\nکلیت هەقیقەت جە سەر ئەنجامە\nبەیان مەکەرۆ یەکسەر پەیغامە\n\n\nڕۆژ مەحشەرەن یوم القیامه\nئومیان دوشمن سەیید و مامە\n\n\nوەختەن ساڕێژ بۆ برین و زامە\nخەڵاس بین جە دەست ئەی نەفس خامە\n\n\nئەر ئەسپ ئەی حرس نەکەی لەغامە\nعاقیبەتەلئەمر مەوی نەدامە\n\n\nهەر شەخسێ وە زات عەلی غوڵامە\nهیچ باکش نییەن جەی بەند و دامە\n\n\nتەسلیم وەڕای هەق سەرش سەلامە\nجە کونج خەڵوەت مەکۆ ئیقامە\n\n\nعوشرەت نمەکۆ چەنی عەوامە\nمەراق وە ئوستاد پیر خۆش فامە\n\n\nنەواچی مەڵڵا خۆڕی و لەگامە\nمەخسووس وێم مەکەم شێت و سەرسامە\n\n\nشەرت هەقیقەتم پاپێچ پامە\nمەحکەم وەقین قەڵای پۆڵامە\n\n\nحازر بەر فەقێ سەفەر جە ڕامە\nسەنگ د... اوەر جای ئیلتیجامە"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "کاک فەقێ یاوا", "poem_description": "بۆ مام موحەممەد", "poem_text": "کاک فەقێ یاوا... \nنامەی خۆش ئەلفاز وە دەستم یاوا\n\n\nچون خونچەی بەهار دڵم شکاوا\nهەرچی پەرساویم جوابت داوا\n\n\nدرەخت کامڵیت تەمامی یاوا\nڕەهبەر ڕاستم نوور دوو چاوا\n\n\nهەزار جار شوکور وە قاپی کاوا\nجەلات ئیکمال کەرد دەفتەر سەرچاوا\n\n\nسەییاد باتین فیرقەی پاکتاوا\nخەوەر دارەنی جە هەردوو لاوا\n\n\nگرۆی مونکیران گۆزەی شکاوا\nچەنی شکاکان مەکەر داو داوا\n\n\nهەر کەس پارێز کەرد جە کار خەراوا\nمەعلوومەن ئەو کەس سککەش موهتاوا\n\n\nمەبۆ قەبوڵ کەی چارمان نەماوا\nئەی فانی هیچەن باقی حەساوا\n\n\nهەتا دار بید بگێرۆ ساوا\nمەدارا بکەین چەنی گومڕاوا\n\n\nدیانەت فەوتیان ئیمان چە پاوا\nچە هەزار یەکێ مەندەن وەپاوا\n\n\nئەهل هەق دایم مەشغوڵ کیتاوا\nبێزار چە مەجلیس ئەی قیل و قاوا\n\n\nموتیع وە قانوون ئەرکان شاوا\nپەرێ یارستان دەست وە دۆعاوا"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "کاک ڕەشید هاوار", "poem_description": "", "poem_text": "کاک ڕەشید هاوار... \nمامۆی سوختە جەرگ کاک ڕەشید هاوار\n\n\nعاجز حاڵ چە دەست تانەی یار و غار\nیاری یار گەرەک چە فانی بێزار\n\n\nوە یادت مەیۆ ئەو ڕۆ وە هاوار\nوەبان جەبەل ئامایمێ وەوار\n\n\nدەست منت گرد وەنەت دا ئیفشار\nواتت گەرەکمەن بکەریم هۆشیار\n\n\nدەستم بنەر وەبان خەزێنەی ئەسرار\nتاکە دڵشاد بۆم وە ڕووی ڕۆزگار\n\n\nکەسێ دوڕ سێن بۆ موفلیس و بێ عار\nچ باکش نە سەر تەعنەی باری غار\n\n\nکەمینە وێمەن یارانی ویسار\nکەس کەس نەوینە حەسار وە حەسار"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "کەس خاس نمەبۆ", "poem_description": "", "poem_text": "کەس خاس نمەبۆ... \nتا خاسی نەکەی کەس خاس نمەبۆ\n\n\nحەرفان دروغ وە ڕاس نمەبۆ\nبەدکار چە لای حەق ئیخڵاس نمەبۆ\n\n\nنا سوار هەرگیز وە سوار نمەبۆ\nمەرد خاس نەجەنگ هاشار نمەبۆ\n\n\nتەڵای ژێر خاک، بەد ڕەنگ نمەبۆ\nتووتی نە مەجلیس بێ دەنگ نمەبۆ\n\n\nمەجلیس سەر مەستان بێ نۆش نمەبۆ\nلوقمەی پوختەنی بێ جۆش نمەبۆ\n\n\nشیر وە بێ مایە، پەنیر نمەبۆ\nتا بەدی نەکەی گزیر نمەبۆ\n\n\nتار تەنبووران بێ کۆک نمەبۆ\nتا هەرزە نەبۆ سبووک نمەبۆ\n\n\nگفتووگۆی گەرمی وە سەرد نمەبۆ\nنامەرد وە گەزاف وە مەرد نمەبۆ\n\n\nشار وەبێ دووکان وەشار نمەبۆ\nدەریا وە پای سەگ مردار نمەبۆ\n\n\nلووتی چە فتراک کەڵ پۆس نمەبۆ\nیار بێ وەفا وە دۆس نمەبۆ\n\n\nشار وە بێ دووکان وە شار نمەبۆ\nڕەنج پەرێ مێردان خەسار نمەبۆ\n\n\nشاهین شەو گەرد موئنیس نمەبۆ\nئەڵماس وە ئاهەن یەک جینس نمەبۆ\n\n\nعالم و جاهیل یەک ڕەنگ نمەبۆ\nعاقڵ چە تەعنە دڵ تەنگ نمەبۆ\n\n\nحاکم مورافع بێ شەڕ نمەبۆ\nسوپای ڕۆژ جەنگ بێ سەر نمەبۆ\n\n\nمەفرەق چەنی مس زەڕ کەفت نمەبۆ\nسەخاوەت مێردان وە مفت نمەبۆ\n\n\nئادەم سەخی بەخیل نمەبۆ\nوەشان و شەوکەت سەخی نمەبۆ\n\n\nنوقرەی درەخشان جەسوور نمەبۆ\nدەمین مەحشەر بێ سوور نمەبۆ\n\n\nهەورێشم وە پۆی، تان کێش نمەبۆ\nهەرگیز بێگانە وە خوێش نمەبۆ\n\n\nشۆرەگات زەمین وە کشت نمەبۆ\nمێرد خاس وە بەد ئاڵشت نمەبۆ"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "کەلب یارستان مەڵڵا سەیید عەباس", "poem_description": "بۆ مام موحەممەد", "poem_text": "کەلب یارستان مەڵڵا سەیید عەباس\nگەوهەر بێ قیمەت بازاڕم کەساس\n\n\nعین القلب مەسدوود دیدە لێڵاوم\nگشت عالەم خاسەن هەر خۆم خەراوم\n\n\nئەرێ حاجی گیان نوور دوو چاوم\nجە دووری دیدەت هیچ نییەن خاوم\n\n\nدائیما جە تۆ هەنەن عیتاوم\nجە مانگێ جارێ بدەر جواوم"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "کەچ حەساوەنمێ", "poem_description": "", "poem_text": "کەچ حەساوەنمێ... \nگرۆی یارستان کەچ حەساوەنمێ\n\n\nچەلای مونکیران هەر و گاوەنمێ\nپەی کار بەدی هەر چە ڕاوەنمێ\n\n\nچە ئەدەب و ئەرکان ناتەواوەنمێ\nچە دیوان حەق ڕوو سیاوەنمێ\n\n\nئەر سەد نی جامە چە سەر چاوەنمێ\nدەروون چون زووخاڵ تەشنەی ئاوەنمێ\n\n\nپەی جەنگ و داوا هەر چە تاوەنمێ\nئەسیر دوڕساغ قاپێ فاوەنمێ"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "هەر کەس نەی زەمان دراز بۆ ڕیشش", "poem_description": "", "poem_text": "هەر کەس نەی زەمان دراز بۆ ڕیشش\nماچان ئاڵچاغەن خەراوەن ئیشش\n\n\nنە سەر تا وە پا مەکەن تەفتیشش\nماچان نەمەندەن قووەی قامیشش\n\n\nئەر شاگرد ئوغڵان بنەی وە تڵیشش\nئەمجارە مەوی وە خۆشەویستش\n\n\nنامەرد بێزارەن جە قەوم و خوێشش\nفارغ البالەن چە پاش و پێشش\n\n\nغەیر چە نەفس وێش ئیدارەی عیشش\nچە حاڵ فەقیر دڵ نییەن ئێشش\n\n\nئەر سەد ساحێب موڵک هەزار بۆ جەیشش\nبێ قەوم و عەشرەت نمەیۆ کیشش\n\n\nعالەم سەر سامەن چە فاش و فیشش\nئەختیار پیر کەفتە بڕیان کڕیشش\n\n\nزەمین بە بێ ئاو نمەیۆ هێشش\nشەریک گورگەن دوژمن وە هیشش\n\n\nمەڵڵا چە زاری پەی دەرد ڕێشش\nمەر زات موتڵەق ۆەرۆ ساڕێشش\n\n\nتا کەی بشۆری... گامێشش\nتەمام نمەبۆ ئەی شش و بێشش\n\n\nفیرعەون هاست بەجا شەهر بابیلش\nکەیخوسرەو لوا وێران کابیلش\n\n\nئەی خاکە قووت کەرد ڕۆستەم زابیلش\nجیفەی فانی پیر موڵکەن دەلیلش\n\n\nمەڵڵا وەکارەن چەنی حەنیفشش\nکەس نەکەفۆ وەوەر زە... شیشش\n\n\nیاران چەن خۆشە گ... سکیشش\nخاتوون الوەقتەن وردەن تکیشش\n\n\nپارە نمەکۆ ئەی فاک و فیکش\nقاپی مەغلووقەن کەم بی کلیلش\n\n\nبێ نامووس و نەنگ دونیا وە سیکش\nعالەم هەراسان چە دەنگ زیکش\n\n\nبەد ئەتواری وێش کەردەن عەلیلش\nموبارەکش بۆ غەم مەلویلش\n\n\nبییەن وە مامر خرووس و دیکش\nشەو و ڕۆژ مەراق بییەن وە سیکش\n\n\nعەجەب سەکرانەن پڕ بییەن پیکش\nوەباد غەزەب مەدڕان تیکش\n\n\nوەهەزار حیلە کار نمۆ ڕێکش\nساحێب کەون مەوجوود ئەجەل نەزدیکش\n\n\nشەخس عەقڵ دار مەبۆ تەریکش\nچون ژار مارەن مێوەی فەریکش\n\n\nمەڵڵای قوڕ وە سەر بییەن خەریکش\nهەزاران تفوو وەچارەی پیسش\n\n\nعالەم سەرگەردان فعل خەبیسش\nهەرکەس نەزدیک بۆ مەبۆ شەریکش"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "هەزاران سەلام وە مام محەمە", "poem_description": "بۆ مام موحەممەد", "poem_text": "هەزاران سەلام وە «مام محەمە»\nدەروێش موخڵیس دۆشت ئەقدەمە\n\n\nڕەونەق مەجلیس زەوق و زەمزەمە\nچەند تەعریف بکەم هێمان هەر کەمە\n\n\nچە دەروون بەرکەر خەیاڵ و غەمە\nوەختەن ڕەوشەن بۆ ئەی تاریک تەمە\n\n\nهەر کەس بنۆشۆ جەور و ستەمە\nقاڵ مۆ جە کوورەی ساحێب کەرەمە\n\n\nلەشکر ئامادەن شۆڕشت هەم هەمە\nخەوەردار بومێ جەی وەخت و دەمە\n\n\nدەلیل دەستگیرن نووری دوو چەمە\nمەویانۆم وە پای قەتار و ڕەمە\n\n\nزەمیرت ڕەوشەن چون شەوق شەمە\nچون ساز خۆش خوان پڕ زیل و بەمە\n\n\nزاڵم گرفتار دەرد و ئەلەمە\nدەمارێ شێتی چە تۆی کەللەمە\n\n\nفەقیران مەسئوول وەبێ مەحکەمە\nشکەست خاس نمۆ وە سەد مەجلەمە\n\n\nمونکیران وەنێش قڵنج و قەمە\nوە زەرب ساتوور مەدڕان لەمە\n\n\nفریاد ڕەس مەوجوود ها جە وەر چەمە\nبەدان گرفتار مەحرووم جە شەمە\n\n\nیە فەقیر واتەن وەبێ هامدەمە\nئەشعارم خاڵیس دوانزدە ڕەقەمە"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "یار هامفەردم", "poem_description": "", "poem_text": "یار هامفەردم... \nیاری دوڕ شوناس تۆنی هام فەردم\n\n\nمەبۆ بکیانی دەوا پەی دەردم\nبیاوی وە داد هەناسەی سەردم\n\n\nمەلوول و مەحزوون دەست نامەردم\nچە بەدبەختی وێم شکاتت کەردم\n\n\nدائیمەلمەدام چە بەر دەڵ بەردم\nسەبەب جە ئێدەن یادت نەکەردم\n\n\nچەرخ کەچ ڕەفتار ڕاست ناوەرد نەردم\nچە دووری دیدەت ئەرواح سپەردم\n\n\nچەند تەقەلووبات چە دونیا وەردم\nخاسان خەڵاس بین من مام نەمەردم\n\n\nشەبان تا بەڕۆ نامت مەوەردم\nچە لای خاس و عام مەدحت مەکەردم\n\n\nچە بەد ئەتواری دایم ڕوو زەردم\nچەی موڵک و وەتەن مەکەران تەردم\n\n\nپەرێ گفتووگۆ من سوارێ مەردم\nیەک فلسێم نییەن پەی ئادای قەرتم\n\n\nبێ شەوق و بێ زەوق زیادەن دەردم\nهیممەت چە قاپی یار تەڵەب کەردم\n\n\nیا حەق ڕاست باری مەوزوون بۆ فەردم\nچەی زەمانەدا خەیلێ دڵ سەردم\n\n\nڕەوان ببۆ ئاو نام وەرد و چەردم\nگرفتار وەدەست نەفس نامەردم\n\n\nدائیما مەشغوول ئی جرت و فەرتم\nگرفتار وە دەست قەوم بێ شەرتم"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "یار یار گەرەک مەنیشۆ وە تەخت", "poem_description": "١٩٥٣/٥/٢", "poem_text": "یار یار گەرەک مەنیشۆ وە تەخت\nوە گرۆی بەدان دەوران مەبۆ سەخت\n\n\nوەعدەی ساڵ مار پەردە ها پارە\nبریقەی زولفەقار بەرق شەرارە\n\n\nگڕۆی یارستان شادی هەی شادی\nیانەتان جە نۆ بکەن ئابادی"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "یاران ئیختیلاط", "poem_description": "", "poem_text": "یاران ئیختیلاط... \nچەنی یەک بودێ یەکسەر ئیختیلاط\n\n\nدەوام نەدارۆ ئی فانی ڕیباط\nلازمەن چەی وەخت هەم سەبر و سەبات\n\n\nخسوفەلقەمەر مەکەرۆ ئیسپات\nتاعوون و ئێولەت ئیحضارەن ئافات\n\n\nئەر سەد نۆش کەردێ ئی قەند و نەبات\nنمەیۆ وە داد پەی ڕۆژ هەی هات\n\n\nدڵتان خاس کەردێ چی سەردی سەعات\nکەسب حەڵاڵی خاسەن پەی ئەوقات\n\n\nلقا الله حەق پێم مەدۆ قنیات\nبێزار چە دیدار حوری الجنات\n\n\nپەی حۆری مەکەن ئی صوم و صەڵات\nیا حەق نیک و بەد عەیانەن چە لات\n\n\nوەکار نمەیۆ هەزاران ئەبیات\nبورهان و دەلیل لازمەن ئیسپات\n\n\nچونکە عەوەجەن تەمەڵ و حەیات\nپینە نمەبۆ وە هەزار خەیات\n\n\nیاران بێزارم چەی فانی حەیات\nچەی زەمانەی سەخت حازرەن مەمات\n\n\nمەگەر فراوان دارۆم غەڵەتات\nبێ عیلم و عیرفان نەوانام مەلەففات\n\n\nعەفوم بکەران چە گشت سەهوییات\nساکن بەر مەڵڵا مەکەر خەیاڵات"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "یاران ئینقیراض", "poem_description": "", "poem_text": "یاران ئینقیراض... \nنزدیکەن عالەم ببۆ ئینقیراض\n\n\nکافییەن مەڵڵا کەم کەر ئیستیقراض\nفائیدە نەدارۆ سەد داد و ئەعراض\n\n\nوەجا ناوردم شرووت ئیفراض\nسوپای حرس و نەفس ڕۆح کەردەن ئەمراض\n\n\nپەنامان وەتۆن یا حی الفیاض\nنەی جامەی کۆنە کەی مەبۆن ئەعواض\n\n\nوا مەربووت کەردم شیعرێ خۆش ئەلفاظ\nنایابەن چەی وەخت تا شار بنغاز\n\n\nوە خالیق مەخفی موعتەبەر ڕیاز\nکیتابمان پڕەن موئمین دەم ساز\n\n\nڕاگەی حەقیقەت بەعید چە مەجاز\nشەوقمان ئامادەن مەراقین وە ساز\n\n\nکیتابمان خشتش گەوهەر خۆش ڕاز\nوە کەس نماچۆ بەد عەیب ئەغراض\n\n\nئەر ئوستاد کەریم پێم بدۆ ئیجاز\nپەرێ یادگاری گفتارم الذاذ\n\n\nدەروونم وێنەی دووکان بەزاز\nپەرێ مەجهوولان گفتەم چون ئەقراز"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "یاران بێزارم", "poem_description": "", "poem_text": "یاران بێزارم... \nچەی دونیای فانی خەیلێ بێزارم\n\n\nگیرۆدەی گەرداب نەفس زۆردارم\nجامەی مەجازی بی وە زینهارم\n\n\nعاجز و مەحزوون زەلیل و زارم\nهیچ کەسێ نییەن بدۆ دەست بارم\n\n\nنەی خواب غەفڵەت کەرۆ بێدارم\nپەی ڕەهنموونی دڵ ئینتیزارم\n\n\nیاڕەب نەی جامە مەدەر ئازارم\nئەر ئازارم هەن بکەر تیمارم\n\n\nمات و سەرگەردان تەعنەی ئەغیارم\nچە کەردەی گەردوون فرێ غەمبارم\n\n\nئیمداد بکیانۆ شای مەدەد کارم\nدڵشادم کەرۆ وەدین یارم\n\n\nدائم المدام دڵ پڕ غوبارم\nجەستەی ئەزیەت بار خەستەی بیمارم\n\n\nشادی وە میسقال غەم وە خەروارم\nهەر وەختێ زانای چە تۆی مەزارم\n\n\nیاران یاوەران نەمەندەن چارم\nغوسەی ئی جیهان ڕێزنان دەمارم\n\n\nمونتەزیر وە لوتف پەروەردگارم\nوە قاپی خالیق ئومێدەوارم\n\n\nمێمان دونیا ئی ڕاگوزارم\nمەست ڕۆی ئەلەست دیدە خومارم\n\n\nگا گاهێ مەغدوور گاهێ غەدارم\nگا گاهێ مەعسووم گا ستەمکارم\n\n\nگا گاهێ مەعیوور گاهێ عەیارم\nگا گاهێ بێ ناز گاهێ نازدارم\n\n\nگا گاهێ تالب گاهێ مەتلووبم\nگا گاهێ قاڵب گاهێ مەقلووبم\n\n\nگا گاهێ زاکر گاهێ مەزکوورم\nگا گاهێ شاکر گاهێ مەشکوورم\n\n\nگا گاهێ داین گاهێ مەدیوونم\nگا گاهێ دڵشاد گاهێ مەغموونم\n\n\nگا گاهێ دافع گاهێ مەدفووعم\nگا گاهێ قانع گاهێ مەقنووعم\n\n\nگا گاهێ ئەمیر گاهێ مەئموورم\nگا گاهێ عابر گاهێ مەعبوورم\n\n\nگا گاهێ ساجد گاهێ مەسجوودم\nمونتەزیر وە لوتف حەیی مەعبوودم\n\n\nگا گاهێ هام یار گاهێ ئەغیارم\nگاهێ داخڵ شەرت گا بێ ئەتوارم\n\n\nخەیلێوەن حفظەن زمی بەیارم\nمەعشووق نمەگۆ یاد و تیزکارم\n\n\nمەراق وە دیدار سەمەن عوزارم\nئەحواڵ پەرێشان هەم کەفتە کارم\n\n\nچە مەکیدی عەشق دڵ بێ قەرارم\nمەراق وە جەماڵ پەری ڕوخسارم\n\n\nئەر سەد تەمامەن حەرف گفتارم\nناقص العقلم نییەن کردارم\n\n\nخاسیم نەکەردەن بەد بییەن کارم\nئێستا پەشیمان خەجاڵەت بارم\n\n\nیا رب العباد بشنەو هاوارم\nوە ڕاگەی غەڵەت نەکەی ئیجبارم\n\n\nچونکە وەیتەورە ئەز مەتڵەب کارم\nپەی ڕای حەقیقەت هەم خڕیدارم\n\n\nئەر سەد نەی جامە گوناه بسارم\nکەلب ئاستانەی دوڵ دوڵ سوارم"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "یاران بەعیدەن", "poem_description": "", "poem_text": "یاران بەعیدەن... \nئەدەب و ئەرکان نەی جا بەعیدەن\n\n\nبێ شەوق و بێ زەوق دڵ نائومیدەن\nپەنامان وە زات رب المجیدەن\n\n\nفەرد خۆش مەقال تازە جەریدەن\nزەمانە وەیتەور هیچ کەس نەدیدەن\n\n\nسەردارمان بێ بەر چون دار بیدەن\nمەجهوولان مەشغوڵ عیفەت دڕیدەن\n\n\nنەقڵ خانەم کەرد وە عارەب کۆیی\nگوایە خەڵاس بیم چە ڕەنجەڕۆیی\n\n\nمەلا موحتاج بی وەقومە دۆیی\nلە دەست سەگ خۆڕی حەیامان ڕۆیی\n\n\nدوو کومەڵ کەستەک چەلام مەکەم جەم\nخەریک سەگ قاودان تا وە سوبح دەم\n\n\nحەتتا بەیانی بە وێنەی ناطوور\nخەریکم چەنی کەلبان غروور\n\n\nسەد دادم چە دەست سەگ مام موتورزا\nپەرێمان بییەن وە بەڵا و قەزا\n\n\nئافەرین موختار پەی فیکر و ڕایت\nیەک گاوەلێ سەگ کەردەنت هایت\n\n\nشغلنا چروک ما مثل گبل\nمختار القریة یدور حبل\n\n\nجارێ مەوەرۆ سفرە چەنی نان\nجارێ دەستە سڕ جە تۆش نان برژیان\n\n\nخاو لێم حەرامە سوقان مەکەن بەهانە\nحەوشەمان بییەن وە قەساو خانە\n\n\nسەد دادم چە دەست سەگ ماڵ شیکە\nزخیرەی مەڵڵا مەکۆ یەک تیکە\n\n\nوەخیمەن ئەنجام کەشکمان فەریکە\nنی دەور و زەمان مەڵڵا خەریکە\n\n\nبە غەیر جە کەلبان هامسای ڕاس و چەپ\nبێزارم چە دەست ڕاویار و... \n\n\nدەروێش و غەریب، عەتتار و بەقاڵ\nوەبێ پەرس و جۆ تاو ئەدەن وە ماڵ\n\n\nئەڵبەت نیانم موسافر خانە\nسەد دادم چە دەست قەوم و بێگانە\n\n\nحەوشەمان وێنەی ئەشەگ مەیدانەن\nتاڵعم بێ هۆش تەحتەلخریانەن\n\n\nمەنزڵگای کۆپەگ چون کاروان سەرا\nمەشغووڵم وەحەربیم وە هەرا هەرا\n\n\nجەی قەریەی کەبیر بێ ئەسڵ و ئەساس\nنەداشان پێمان یەک خانەیە خاس\n\n\nخسووسی شکاتم چە دەست میللەتەن\nحەیا نەمەندەن غیرەت قیللەتەن\n\n\nهەر کەس نەی زەمان داشتە بۆ ئەمواڵ\nهەر ئەو مەقبووڵەن نە ڕووی ماه و ساڵ\n\n\nئەر سەد عەیبش بۆ بە وێنەی غرباڵ\nما یشوف عیبه و لا یدیر بال\n\n\nمەراق وە حەرام بێزار چە حەڵاڵ\nدەور ناکەسەن زەمانەی دەججاڵ\n\n\nگشت بی وە مۆدە حەیا پایماڵ\nنە هیچ گرۆهێ نەمەندەن ئەقواڵ\n\n\nئەگەر چوار کەس دەست بدۆ وە وەر\nدیوار حەوشەم ئیکمال کەن یەکسەر\n\n\nیەک قاپییە حەوش بکەران عیلاج\nپەی چێش ماڵ من مەشۆ وە تاراج\n\n\nهەر کەسێ مەشغوڵ ئیرادەی وێشەن\nبێزار چە دیدەی مەڵڵا و دەروێشەن\n\n\nنوقسانیم جە سەر ئاغا عەلییەن\nسەبع سەهمگین چە عام بەللییەن\n\n\nتەماکۆم جە سەر ئاغا سەلاحەن\nلە گشت خسووسێ مەڵڵا موباحەن\n\n\nجوزئێ قسووریم چە سەر یارانەن\nقەوم بێ باوەڕ فیرقەی مارانەن\n\n\nقیطعەی کاکەیی فیرقەی قەو... \nداران ێەک مەڵڵا ئەویش ڕووت و قووت\n\n\nئاغا فراوان ڕەعیە بێ شومار\nحەیفەن مەڵڵاتان ببۆ دڵ ئازار\n\n\nفائیدە نەدارۆ تەطویل کەلام\nموختەسەر خاسەن ئەی ئەهل ئیسلام\n\n\nنەواچان ئینە عەقڵ جافییەن\nوە مەرد دانا حەرفێ کافییەن\n\n\nزەمانەی زەندیق دەور ناکەسەن\nچەلای مەجهوولان گفتەم عەبەسەن\n\n\nیە مەڵڵا واتەن تاڵع بێ فەڕەن\nساکن مەنزڵ فەرەجە کەڕەن"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "یاران تەفریقەن", "poem_description": "", "poem_text": "یاران تەفریقەن... \nدائیما دۆستان جە یەک تەفریقەن\n\n\nئێدیش ئیرادەی حەیی حەقیقەن\nزومڕەی سابیران کارشان تەعویقەن\n\n\nاهل الله تەمام جە مەنجەنیقەن\nجاگەی مونکیران باغچە و حەدیقەن"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "یاران خەوەردار", "poem_description": "١٩٥٢", "poem_text": "یاران خەوەردار... \nچە خاو غفڵەت بوودێ خەوەردار\n\n\nوەعدەش نەزدیک بی هەند با هەزار\nخودام ئەمرشدا پەی شەرت و ئیقرار\n\n\nئاما وە حەساو شرووت تۆمار\nیاران زەلیل مەکەرۆ ڕۆزگار\n\n\nقەهرش خرۆشا پەی ئەهل ئینکار\nئیسرافیل چەنی ئیزرائیل قەهار\n\n\nوەئەهل خاران مەکەران کوشتار"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "یاران دینداری", "poem_description": "", "poem_text": "یاران دینداری... \nوەیتەورە مەبۆ ڕەویەی دینداری\n\n\nئەشک دمووعم چەنۆ بی جاری\nساحێبمان بییەن لێمان بێزاری\n\n\nغوڵام موخلیس نەفس غەدداری\nدۆست بێگانە دوشمن وە یاری\n\n\nوە دەست حرس و نەفس زەلیل و زاری\nعەبد زەڕ خڕید هەم گەردن لاری\n\n\nحەسەب حاڵ مەکەم چە بێقەراری\nمەوت ئامادە بی پەی گردین شاری\n\n\nئامراز وەقت مەکەم وەغەم کۆساری\nئیحزارەن ڕۆحم پەی نۆشای ژاری\n\n\nنەفس ئەممارە چون گورگ هاری\nسوپای ئیمانش کەردەن قەلاری\n\n\nنەفس موتمەئین کەردەن قەراری\nچە ڕوبع مەسکوون وەنادیاری\n\n\nبەرگ شاڵ بکەر قەدیم ئەتواری\nفائیدە نەدارۆ لیبس کیباری\n\n\nمەر زات حەیدەر ببۆ سواری\nبەر ئارۆ چە بێخ ڕیشەی بەدکاری\n\n\nوەرنە مەحاڵەن شەوق دڵداری\nنەمەندەن وەعدەی هەند و هەزاری\n\n\nخاسی قەتع بی بەد وە بسیاری\nچە ڕووی ئەرز نییەن شەخسێ نامداری\n\n\nفایدە نەدارۆ داد و هاواری\nچەی وەخت نەمەندەن ڕای ئیعتیباری\n\n\nکێ خەڵاس مەبۆ چەی ئینحیساری\nبێ ڕاه مەندەنم نەی شەوگار تاری\n\n\nدایم مەشغوڵم وەستەم کاری\nوەسەن ئەی بەدبەخت مەردم ئازاری"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "یاران دەم دەمە", "poem_description": "نامە بۆ مام موحەممەد دەروێش عەلی", "poem_text": "یاران دەم دەمە... \nمەعلووم بۆ لێتان دونیا دەم دەمە\n\n\nئی شیعرە نویسنام پەی مام محەمە\nوەمن مەعلوومەن سیدقت مەحکەمە\n\n\nپەروانە دایم مەراق وەشەمە\nپەروانە یاران شەم ---\n\n\nچاکی و خەرابی گشتی وەدەمە\nڕەونەق مەجلیس زەوق و زەمزەمە\n\n\nچەند تەعریفت کەم هێمان هەر کەمە\nڕەحم قللەتەن زۆر زۆر ستەمە\n\n\nئەشعار لەتیف هەم خۆش ڕەقەمە\nبەدان بەدگۆ خاکشان بەقەمە\n\n\nیاران چەمەڕای ساحێب کەرەمە\nخاسان گیرۆدەی دەرد و ئەلەمە\n\n\nپەناگای یاران ساحێب کەرەمە\nوەقتەن پەیدا بۆ شۆر و هەم هەمە\n\n\nیاران خەلاس بۆن چەی گێژ و غەمە\nزەینمان ڕۆشن بۆ چی تۆز و تەمە\n\n\nمۆ جیا کەران توخم هەڕەمە\nدەلیل حایرین هەر تۆی هامدەمە\n\n\nگفتار یاری «سعر» شەلەمە\nعالەم چە عەزاب پەرێ شکەمە\n\n\nبێزاری خەڵقان چە وەل وەلەمە\nعالەم خەریکەن یەکسەر چە ڕەمە"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "یاران شەریف کۆی ئەلبو گەسە", "poem_description": "", "poem_text": "یاران شەریف کۆی ئەلبو گەسە\nهیچ دڵخۆر نەبۆن ڕەهبەر داد ڕەسە\n\n\n«کل» تەسادف ناز ئەو شەسە\nزولفەقار سەیفەن دوڵ دوڵ فەرەسە\n\n\nنە ڕووی ئەنبیا دەستش ئەلەسە\nساحێب نیمەی سێب دوو هەسە\n\n\nوەر چە بابادەم شەست عفریت بەسە\nعالەم وە قەبزەی قودرەتش مەسە\n\n\nهەر کەس وەعەشقش خاڵی نەفەسە\nکردارش زایە ئەفعالش پەسە\n\n\nدایم ها وەذل کەچی وەسوەسە\nڕۆحش مورغێوەن قەڵبش قەفەسە\n\n\nوە ئەو کەس ماچۆن فانی پەرەسە\nدایم غەیبەت خەبیث و خەسە\n\n\nماوای ئەرواحش تون و تەوەسە\n***\n\n\nیاران نەکەران غەیبەت غیابی\nتا کەشف نەبۆ لێتان کەزابی\n\n\nچەند کەس وە لێتان من سوبتم کەردەن\nتەعنەشان وە تیر دوشمنان بەردەن\n\n\nحەیفەن پەرێ یار تەعنە دۆ وەیار\nوە قاپی سوڵتان کەی مۆ ڕستگار\n\n\nقەسدێ نەداریم وە ئەی ڕۆزگار\nباقی والسلام ئەوەڵ ئاخر یار\n\n***\n\nبەعد ئەز موراجعەت وە مازەندەران\nلوتف و مەرحەمەت کەردەن چەنیمان\n\n\nیەک تەکیە وە عەشق شای ساحێب زەمان\nئەگەر دائیر بۆ وە لوتف سوڵتان\n\n\nکول ئەجمەعین مەوین وە مەهمان\nیەعنی وە مەهمان تەکیەی یارستان\n\n\nجواب نامە بکەران ئیحسان\nسەی دارای قەسری مەکیانۆ پەیمان"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "یاران عار بییەن", "poem_description": "نامە بۆ حەمە حەیدەر", "poem_text": "یاران عار بییەن... \nتومەز دینداری وەیتەور عار بییەن\n\n\nمەگەر ساحێبم لێم بێزار بییەن\nجەرگم ڕەخنەدار تەعنەی غار بییەن\n\n\nغەیر چە زات هەق مەدەد کار بییەن\nمەلجاهم ساحێب زولفەقار بییەن\n\n\nئاشنای ئەزەلی گشت وە خار بییەن\nبێگانەی ئەبەد تاعەت کار بییەن\n\n\nحەیف پەرێ مەردان گشت خەسار بییەن\nمەئلووف جیفە هەم دینار بییەن\n\n\nوجوودم نابوود زەدەدار بییەن\nجە دووری یاران دڵ بیمار بییەن\n\n\nمەخلووق نادروست بێ قەرار بییەن\nئیمان نەمەندەن دین فیرار بییەن\n\n\nفیرقەی مونکیران جە ئازار بییەن\nدەروێشی ئەی وەخت ژار مار بییەن\n\n\nدڵ قەید زەنجیر جە حەسار بییەن\nبێ شەوق و بێ زەوق تیرە و تار بییەن\n\n\nعەسری وەیتەورە یاران کێ دییەن\nزوڵم و تەعەدا چە حەد بەرشییەن\n\n\nدووکان مەحجووز بی دڵ بێ شار بییەن\nوڵاتان خاپوور کەس دیار نییەن\n\n\nشکاک جە ڕای هەق گشت ئینکار بییەن\nئەهل هەق بێ قەدر ڕووی ڕۆزگار بییەن\n\n\nناکەسان مەغروور یەکسەر هار بییەن\nئاخر سەرئەنجام نیگوونسار بییەن\n\n\nزەمین دوو ڕەنگان گشت بەیار بییەن\nگاو وەرەو نیڵە بێ جفتیار بییەن\n\n\nنوختەی قەدیمەن چە تومار بییەن\nسەردی ساعەتەن کەس هۆشیار نییەن\n\n\nئەی بەندەی کەمتەر خەبەردار بییەن\nمەڵحەم زام دڵ جەلای یار بییەن\n\n\nڕۆح پەی زیارەت حازر کار بییەن\nسەر چەشمەی یاری ها عەوار بییەن\n\n\nئێستا فرسەتەن هیچ زۆردار نییەن\nسەی حەمە جە نەسڵ یادگار بییەن\n\n\nپەی لوای زیارەت لێش ئیخبار بییەن\nفەقێ جەنابت جە شومار بییەن\n\n\nپەرێ یارستان هەم دەست بار بییەن\nزوانم دایم جە ئیزکار بییەن"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "یاران عار بییەن ٢", "poem_description": "", "poem_text": "یاران عار بییەن... \nتومەز فەقیری وەیتەور عار بییەن\n\n\nمەگەر ساحێبم لێم بێزار بییەن\nجەرگم ڕەخنەدار تەعنەی غار بییەن\n\n\nنێشەی عاشقی جە دیدار بییەن\nفیغان بولبول جە گوڵزار بییەن\n\n\nغەیر جە زات هەق مەدەد کار بییەن\nچەرخ کەچ ڕەفتار ستەم کار بییەن\n\n\nزومڕەی جاهیلان دڵ ئازار بییەن\nغوسسەی ئەی جیهان وەنەم بار بییەن\n\n\nئەی بەندەی موذنیب خەتا کار بییەن\nغەیر جە زات هەق مەدەد کار بییەن\n\n\nدەروونم جە عەشق تار و مار بییەن\nمەلجاهم ساحێب زولفەقار بییەن\n\n\nچەمەکیدەی عەشق دڵ خومار بییەن\nبێ پەروا جە خەوف هەرزەکار بییەن\n\n\nحەیف پەرێ مێردان گشت خەسار بییەن\nمەئلووف جیفەی هەم دینار بییەن\n\n\nئاشنای ئەزەڵ گشت وە غار بییەن\nیەواتەی مەڵڵای دەردە دار بییەن\n\n\nگرفتار وەدەست فیرقەی غار بییەن"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "یاران عوریانم", "poem_description": "", "poem_text": "یاران عوریانم... \nمەعلووم بۆ لێتان یەکجار عوریانم\n\n\nچە داخ دەوران جگەر بوریانم\nیاوان وە فەڵەک داد و ئەفغانم\n\n\nگا گاهێ غەمناک گاه شادومانم\nگاهێ ئابادم گاهێ وێرانم\n\n\nدەماوەن ئاسا بەرزەن دەماخم\nکەم ڕوئیەت بییەن نوور چەمانم\n\n\nنحن قسمنا کەم کەردەن نانم\nنەمەندەن تاقەت تاب و تەوانم\n\n\nئەر زات موتڵەق نەکۆ دەرمانم\nساڕێژ نمەبۆ کۆنە زامانم\n\n\nسەد حەیف زایعەن واتەی بەیانم\nیار نییەن وەتەنگ زاری و گریانم\n\n\nگا گاهێ عابد گاهێ عیسیانم\nیاڕەب چە ڕەحمەت نەکەی نسیانم\n\n\nگا پیر گا کامڵ گاهێ جوانم\nگا گاهێ دانا گاهێ نادانم\n\n\nگاهێ غەرق غەم گا چە سەیرانم\nگاهێ چە گەردەش نییەن ئیسکانم\n\n\nبە وێنەی سەییاح گا سەرگەردانم\nگاهێ چە ئێران گا چە توورانم\n\n\nگا گاهێ گەدا گا چون سوڵتانم\nمونتەزیر وە لوتف حەیی سوبحانم\n\n\nگا گاهێ مالک یەک لوقمە نانم\nگاهێ ساحێب فەوج گەرمەن دیوانم\n\n\nغەواس دەریای بەحر عومانم\nمەرد موباریز سەر کۆی مەیدانم\n\n\nچە دانەی یاقووت پڕەن دووکانم\nخڕێدار نییەن خاڵی میزانم\n\n\nگا چون ئەرەستوو گا چون لوقمانم\nپەرێ بیماران شفان دەرمانم\n\n\nئەساس چە نەسڵ کەیانیانم\nموحتاج نامەرد ئەحواڵ نەزانم\n\n\nکەس نمەزانۆ نام و نیشانم\nبەندەی کەمتەرین قاپی پیرانم\n\n\nگیرۆدەی گەرداب بەحر عومانم\nبێ قەدر و حورمەت چەنام قەومانم\n\n\nکەلب ئاستانەی شاه مەردانم\nچە ڕای ئەهل بەیت قۆچ و قوربانم"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "یاران عەیانە", "poem_description": "", "poem_text": "یاران عەیانە... \nنیک و بەد چە لای خالیق عەیانە\n\n\nپەنامان وە زات پادشای یەگانە\nلێمان نەگێرۆ عوزر و بەهانە\n\n\nئی نەفس زۆردار خەتای کێمانە\nسەوقم مەکەری وە ڕای عیسیانە\n\n\nنەی چاه زوڵمەت تیرەی شەبانە\nدایم سەرکێشی وە مەغروورانە\n\n\nوێت کەرد وە تەعنەی خوێش و بێگانە\nتەکیەگای قەدیم بی وە مەیخانە\n\n\nمەعلووم نیشانەی ئاخر زەمانە\nمێردان بێ قەدرەن دەور زەمانە\n\n\nکۆنە ئوجاغان بی وە کارخانە\nدین فیرار بییەن نەمەند ئامانە\n\n\nمەتڵووب و تاڵب مەدۆ پەیمانە\nئیغفاڵش کەرۆ چە خەڵوەتخانە\n\n\nچە هەزار یەکێ هەن پاک دامانە\nئەر بەهەشت نەبۆ دۆزەخ جامانە\n\n\nچێش کەرۆن چە دەست ئی بەد زەمانە\nبییەن وە فحوول گشت موریدانە\n\n\nعەیبم بە وێنەی بەحر عومانە\nدائیمەل مەدام گفتەم هەزیانە\n\n\nپەرێ عەیب یۆم عەینم عەمیانە\nپەرێ عەیبەلناس هام نە جەولانە\n\n\nمەعیووبم لاهوور چون ئەسفەهانە\nحەیفەن بواچۆن بەدی خەڵکانە\n\n\nگفتار سەرف مەکەم وەبێ هودانە\nخەڵاسیم نییەن چە ئی زیندانە\n\n\nدونیا پەنج ڕۆژەن موسافر خانە\nچەندین نەگوون کەرد پەرێ ئاشیانە\n\n\nکەردەنم نەوەر خەرقەی ڕەندانە\nپەناهم بەردەن وە شای مەردانە\n\n\nیە گفتەی مەڵڵا غایەت خەجڵانە\nچە خەوف مەحشەر جەستەی بوریانە"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "یاران مەحشەرەن", "poem_description": "", "poem_text": "یاران مەحشەرەن... \nمەعلووم نیشانەی یومەلمحشەرەن\n\n\nبرادەر عەدو وە برادەرەن\nفرزەند ناڕەزا چەنی پدەرەن\n\n\nهامسایان خائین وە یەک دیگەرەن\nحەڵاڵ ناتفاق چەنی هامسەرەن\n\n\nئێدیش ئیرادەی حەیی ئەکبەرەن\nعالەم موبتەلای دەرد و کەدەرەن\n\n\nئیسپاتەن عالەم وەیەک چاکرەن\nچە وەخت تەنگدا وێنەی کافرەن\n\n\nوەلحاسڵ ئەنجام کارمان خەتەرەن\nئەحواڵمان قەبیح باغمان بێ بەرەن\n\n\nحێر و شەڕ وە دەست قەزا و قەدەرەن\nچە ئافات دەهر خەڵک بێ خەبەرەن\n\n\nئافات پڕ بەڵا شۆڕش و شەڕەن\nچەی وەختە مەمات خەیلێ خوبتەرەن\n\n\nفیرقەی پڕ حەیات حاڵش بەدتەرەن\nئی بەندەی ئاخوون قەوم بەقەرەن\n\n\nچە هەزار یەکێ ئەهل هونەرەن\nماباقی حەیوان گشت بێ بەسەرەن\n\n\nقووت عاقڵان خوون جگەرەن\nئەطعیمەی خەران شەهد و شەکەرەن\n\n\nتەوق زەڕینان چە عونق خەرەن\nئەسپانت مەجرووح ژێر کەمەرەن\n\n\nعاقڵان خاس دڵ موعتەبەرەن\nقسەی جاهیلان نێش نیشتەرەن\n\n\nفەقیران هیلاک گشت دەربەدەرەن\nسنف دەوڵەمەندان ئازاد نەسەرەن\n\n\nتەمام خاس و عام گشت ڕا گوزەرەن\nپەنامان وە زات ئاغای قەمەرەن\n\n\nچە لای ئەهل حەق زەڕ خاکستەرەن\nمەرد نێک دایم خدرش ڕەهبەرەن\n\n\nچەی دونیای فانی جاگەم سەقەرەن\nیە واتەی مەڵڵای نەگشت کەمتەرەن"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "یاران مەحشەرەن ٢", "poem_description": "", "poem_text": "یاران مەحشەرەن... \nمەعلووم نیشانەی یوم المحشرەن\n\n\nبرادەر عەدو وە برادەرەن\nفرزەند ناڕەزا چەنی پدەرەن\n\n\nهامسایان خائین وەیەکدیگەرەن\nحەڵاڵ ناتفاق چەنی هامسەرەن\n\n\nئێدیش ئیرادەی حەیی ئەکبەرەن\nعالەم موبتەلای دەرد و گوزەرەن\n\n\nگرۆی مونکیران هو الابترەن\nعالەم سەرگەردان گشت دەربەدەەن\n\n\nگرۆی جاهیلان گشت بێ خەبەرەن\nبەڵا ئامادەن ڕۆح جە خەتەرەن\n\n\nشەش جیهەت تاریک وەبێ قەمەرەن\nغەزەب حلوول کرد فەوت فەنا کەرەن\n\n\nپەی عیشوی فانی گشت جلوە کەرەن\nئەفکار پەرێشان دڵ بێ مەوقەرەن\n\n\nعالەم گیروەردەی نار ئەحمەرەن\nنەگشت ئەترافێ ئاشووب و شەڕەن\n\n\nئەر خێر و ئەر شەڕ میسقالە زەڕەن\nشەڕمان زیادەن خێر سەبووکتەرەن\n\n\nوەقەدیم عەقڵان ماچان بێ فەڕەن\nتازە مەقبووڵەن مۆدە بێ دەرەن\n\n\nموئمین عدوة عەدووی دوو سەرەن\nنە گشت ئەترافێ شین و چەمەرەن\n\n\nکەی ئەمر خودان قەول پێغەمبەرەن\nجەی سەحرای هاموون وەبێ سەنگەرەن\n\n\nجە هەزار یەکێ ئەهل هونەرەن\nماباقی حەیوان وەبێ بەسەرەن\n\n\nتەمام عالەم گشت ڕا گوزەرەن\nپەنامان وە زات ئاغای قەمبەرەن\n\n\nپەی سەما و زەمین عەلی لەنگەرەن\nدوانزە ئیمامان تۆپ شەجەرەن\n\n\nچەهاردە مەعسووم زات ئەنوەرەن\nسەراسەر عالەم وەنەش جاگرەن\n\n\nمەعلووم ئەی دوو سەف دوژمن حەیدەرەن\nدەلیل قاتیع قورئان ڕەهبەرەن\n\n\nحەدیس موسەدەق وە بەرابەرەن\nقال البشر مان زۆر موعتەبەرەن\n\n\nقال الله و ڕەسووڵ ساقیت یەکسەرەن\nپەی ئەمر مەعرووف خەڵک بێ بەسەرەن\n\n\nنهی عن المنکر چون تاج سەرەن\nواجیبات ناقیس پەی دین زەرەرەن\n\n\nئەحواڵ موفەشەق بێ بورغیو جەڕەن\nجیهان پڕ غەوغا حەزەر حەزەرەن\n\n\nبەد بەختی تالیع بەنی بەشەرەن\nمورغ دەروونم بێ باڵ و پەڕەن\n\n\nئیفتادەی مەیدان دڵ بێ فەنەرەن\nئەی برادەران جاگەم سەقەرەن\n\n\nئەی بەندە ئاشووب قەوم بەقەرەن\nئەر خاس ئەر خەراو سەبت دەفتەرەن\n\n\nجە قال و بلی زاهیر مەزهەرەن\nقووت عاقڵان خوون جگەرەن\n\n\nئەتعیمەی - - شەهد و شەکەرەن\nئەحواڵمان قەبیح باغمان بێ بەرەن\n\n\nجە دیوان هەق ڕەنجمان بێوەرەن\nگوفتارم لذیذ مسک و عەنبەرەن\n\n\nجە لای مونکیران جە ژار بەدتەرەن\nسنف دەوڵەمەند ئارادە سەرەن\n\n\nزومڕەی فەقیران تەعنەی لەجەرەن\nفەرموودەی ڕەسووڵ زات پێغەمبەرەن\n\n\nالفقیر فخری واتەی سەروەرەن\nئەی بەندەی موذنیب نەگشت کەمتەرەن\n\n\nدائیم جە ئیسڵاح یار و یاوەرەن\nمەلجا و پەناهم ساقی کەوسەرەن\n\n\nهیچ خەوفم نییەن دڵ موعەمەرەن\nعالەم ئینقیراز زێر و زبەرەن\n\n\nهیلال جە خسووف بێ منەوەرەن\nجە یەک لا سەڵای الله و اکبرەن\n\n\nیەک لا موسەللەح دەست وە خەنجەرەن\nسەیارە فوول بۆ جە ڕا پەنچەرەن\n\n\nگشت خەتای مەڵڵای عەمامە سەرەن\nعەوام فەقیرەن قاریء مەحوەرەن\n\n\nجەرگم هەدەف گای تیر و تەبەرەن\nبابۆمان ئادەم شێخ بولبەشەرەن\n\n\nگرد یەک عونسرەن گشت برادەرەن\nئەر یەک وجوود بۆ گرد موزەفەرەن\n\n\nئەر مەیدان کورت بۆ چون خاکستەرەن\nپەرێ گرد میللەت ڕۆحم ئەسپەرەن\n\n\nمەڵڵا جان فیدای گشت نامەوەرەن\nئەی عەزیزانم یومەلبەتەرەن\n\n\nچوار قوڕنە مەشغوڵ سوپا و لەشکرەن"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "یاران مەحشەرەن ٣", "poem_description": "", "poem_text": "یاران مەحشەرەن... \nمەعلووم نیشانەی یوم المحشرەن\n\n\nبرادەر عەدوو وە برادەرەن\nفرزەند ناڕەزا چەنی پدەرەن\n\n\nهامسایان خائین وە یەک دیگەرەن\nحەڵاڵ ناتفاق چەنی هامسەرەن\n\n\nئێدیش ئیرادەی حەیی ئەکبەرەن\nعالەم موبتەلای دەرد و کەدەرەن\n\n\nقووت عاقڵان خوون جگەرەن\nئەتعیمەی خ... شەهد و شەکەرەن\n\n\nتەمام عالەم گشت ڕاه گوزەرەن\nپەنامان وە زات ئاغای قەنبەرەن\n\n\nمەعلووم بۆ یاران جاگەم سەقەرەن\nئەی بەندەی ئاخووند قەوم بەقەرەن\n\n\nمەلجاهم ساحێب تێغ دوو پەیکەرەن\nدەرکندەی قاپی قەڵای خەیبەرەن\n\n\nعالەم موبتەلای زەڕ و زیوەرەن\nعاقبت الامر کارمان خەتەرەن\n\n\nباغمان گشت بێ بەر هەم بێ سەمەرەن\nئەجەل نەزدیکەن دڵ بێ خەوەرەن\n\n\nقانوونی ئیلاهی فورقان ڕەهبەرەن\nحەیفەن موئمینان وەبێ بەسەرەن\n\n\nعالەم موهاجیر خاڵک دەر بە دەرەن\nوە جیفەی دونیا گشت موسەخەرەن"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "یاران نیهایەت", "poem_description": "", "poem_text": "یاران نیهایەت... \nمەعلووم نیشانەی ئاخر نیهایەت\n\n\nهامسا وە هامسا مەکۆ خیانەت\nنەمەندەن ئەرکان ئەمن و ئەمانەت\n\n\nڕەحم نەمەندەن جە نام ئەی میللەت\nشەوق و زەوق لوان بییەن وە زوڵمەت\n\n\nئێستا نیشانەی ئاخر نیهایەت\nحەرف هەق باچی مەوی وە عیبرەت\n\n\nڕزق ورگیریان جە نام ئەی میللەت\nڕۆژ جە ڕۆژ بەتەر مەبۆ نەدامەت\n\n\nئاخرش هیچەن دونیای نیهایەت\nبە وێنەی لۆتی هام جە سیاحەت\n\n\nچەنی هامسایان بکەر ڕەعایەت\nهامسا چەنی تۆ مەکەرۆ کەدرەت\n\n\nهەنی کافییەن حەرف بسیاری\nباقی والسلام هەم غەم گوساری"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "یاران چەنی یەن", "poem_description": "", "poem_text": "یاران چەنی یەن... \nمەعلووم بۆ لێتان دونیا چەنی یەن\n\n\nئیدارەی ئی وەقت پەن پەنی یەن\nعەجەب قەرنێوەن دەورێ هەنی یەن\n\n\nموحەبەت ئی جا وەڕیش خەنی یەن\nهەر کەس لێش دوور بۆ تەمام غەنی یەن\n\n\nمەجهوولان مەغروور دەور دەنی یەن\nعاقڵان سکووت وەبێ مەنی یەن\n\n\nمونکیران مەشغوڵ ڕیشە کەنی یەن\nتیر وەڕووی سینەی موئمین شەنی یەن\n\n\nدۆعای فاتیحەی ڕۆحم وەنی یەن\nعالەم گرفتار قەڵا بەنی یەن\n\n\nدونیا سەراسەر مۆدە تەنی یەن\nمەڵڵا گرفتار قەڵا بەنی یەن\n\n\nگفتوو گۆی ئی وەخت توند سوخەنی یەن\nحەدیس نامەسمووع مەقبووڵ فەنی یەن\n\n\nتەپڵ بەد نامی میللەت ژەنی یەن\nئەحواڵێ وەیتەور قەومان کێ دی یەن\n\n\nوەعدە نەزدیکەن زهوور مەهدی یەن\nئەساس نەگبەت چە بێ عەهدی یەن\n\n\nمەخلووق موبتەلای فەسادی بی یەن\nخاسان ئینتیزار وەخت وەعدی یەن\n\n\nئەحمەقان مەشغووڵ بێ ئەدەبی یەن\nغافڵ چە غەزەب قەهر ڕەبی یەن\n\n\nهیچ کەس نماچۆ ئەرکانمان چی یەن\nسەر چەشمەی زابت دین چە ویر شی یەن\n\n\nمەڵڵا هەر چە فیکر حیلە و خەنی یەن\nجڵەو حرس و نەفس چە دەست بەر شی یەن"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "یاران کەم هۆش وەدەم گشت دیندار", "poem_description": "", "poem_text": "یاران کەم هۆش وەدەم گشت دیندار\nزاهیرەن ڕوو کێش وە دڵ ژار مار\n\n\nجە لای ئەی میللەت گفتارم خەسار\nشکاتم پەرسۆ زات کردگار\n\n\nنەجاتم بدۆ جەی زیندانی تار\nجەی دەرد و میحنەت کەرۆم ڕەستگار\n\n\nمەئمووران مەشغوڵ هیچ نییەن دیار\nقەت نمەشنەفۆ ئەی داد و هاوار"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "یاران گۆیانەن", "poem_description": "", "poem_text": "یاران گۆیانەن... \nزوبانم جە مەدح عەلی گۆیانەن\n\n\nعلی الاعلىٰ وێردی زوبانەن\nکافران جە خەوف تێغش لەرزانەن\n\n\nچ حاجەت وە حەرف واتەی بیانەن\nعالمان جە عیلم ئەو سەرگەردانەن\n\n\nعیلمش بێ پایان بەحر عومانەن\nکوشندەی کوفار شاه مەردانەن\n\n\nجۆ یار شوێنش کاکە سەلمانەن\nنامش مونەقەش تاق ئەیوانەن\n\n\nئەر سەد نەیجامە بەندەت عوسیانەن\nقەترەیێ جە لوتف پەرێم دەرمانەن"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "یارستان ئیبلاغ", "poem_description": "", "poem_text": "یارستان ئیبلاغ... \nسەراپا پەیتان بەیان کەم ئیبلاغ\n\n\nنویسنام ئی کیتاب وەسەد ئاخ و داخ\nوە جامەی دیگەر ڕۆح مەبۆ ئیفراغ\n\n\nبەعد دوعای مەوت مەبۆ وەدایاغ\nڕەحمەت بکیانان وە کەیف و دەماغ\n\n\nگشتش ڕووکەشەن ئی فانی سەباغ\nشەربەت ئەجەل نۆشکەم وە چەناغ\n\n\nحق دیواننده یارن نه دیاغ\nاسلاملق شرتی بۆیله در الچاغ\n\n\nدوغری یوله اولدر یساغ\nعار سز اده مه دهها نه دیاغ\n\n\nدۆزه قده بتر ال ایله ایاغ\nبدخوا اولانه دیلنی کساغ\n\n\nبربرمزه بیرنجی قیاغ\nهیچ بر گروهه خراب دیمی یاغ\n\n\nناوه عده خوروس گبی باینماغ\nکافیدر ملا یوقدر ساینماغ"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "یارستان ئیتیفاق", "poem_description": "", "poem_text": "یارستان ئیتیفاق... \nچەنی یەک بوودێ یەکسەر ئیتیفاق\n\n\nبتەرسدێ چە خەوف پادشای ڕەزاق\nوەز بدەی کەلام مەکەردێ مەزاق\n\n\nسوپای حرس و نەفس بکەردێ ئیتلاق\nخانەی هەزاران خاپوور کەرد نیفاق\n\n\nرازق المرزوق مەدۆ ئیستیحاق\nچەنی یەک مەکەن جەنگ و ئیستینتاق\n\n\nهەر کەس وە گرۆی وێش بییەن ئیلحاق\nفیرقەی یارستان دایم ناتیفاق\n\n\nیاران یاوەران قەلبم بی ئیحراق\nچە دووری دیدار یار ئیشتیاق\n\n\nدادم نەیاوان وە هەفتەمین تاق\nئەی وەفا داران کارم بییەن غاق\n\n\nشەش جیهەت یەک سەر لێم بی ئیستیغلاق\nکەی زائیل مەبۆ یاڕەب ئەی فیراق\n\n\nمەکەرۆ ڕەجای صاحب البراق\nوەرنە زیانی مەدۆمان شەلاق\n\n\nهەزاران ئاما ساحێب تەمتەراق\nچەی دەریای فانی نگوون بی ئیغراق\n\n\nئیکمال بکەردێ ئەسباب و سیراق\nکافییەن مەڵڵا تەتویل ئەوراق"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "یارستان ئیسڵاح", "poem_description": "", "poem_text": "یارستان ئیسڵاح... \nچەنی یەک بودێ سەراسەر ئیسڵاح\n\n\nپەی جەنگ و جەدەل مەکەردێ ئیلحاح\nوەرنە فەوت مەودێ وە باد و ڕیاح\n\n\nوەزوبدەی کەلام گشت بودێ ئیقناح\nچە کەسب حەڵاڵ بکەردێ سفتاح\n\n\nچە دیوان حەق تا بودێ ئیفلاح\nلەفز گۆرانەن حسب الاصلاح\n\n\nمەئلوف وە جیفە وە حەرام موباح\nدین و إیمانکم یا رَبع! وِن راح؟ \n\n\nموحەبەتمان بۆ ئاقشام و سەباح\nحاضر فی الجنة عینەب و توفاح\n\n\nموبتەلای دەردەن مسکێن و فەلاح\nپەنامان وەتۆن یا حی الفتاح\n\n\nحازرەن پەی جەنگ دوشمن وە سیلاح\nچە کەردەی گەردوون حەقیرەن مەداح\n\n\nبەختمان مەغلوقەن زایع بێ میفتاح\nنەگبەت سەدا کەرد هەی داد چڕیش صاح\n\n\nسواران خاس گشت ساحێب ڕەماح\nکوشتار مەکەران وە زەرب ئەجناح\n\n\nدەرد دەروونم وەیتەور کەرد ئیشراح\nمۆ تەسلیم بوین وە دەست ذەباح\n\n\nئی بەندەی بەندیت فراوان قەباح\nجۆمان ئەرزل هیچ نییەن تەڕاح"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "یارستان ئەحداث", "poem_description": "", "poem_text": "یارستان ئەحداث... \nعەشق دەروونم چە نۆ بی ئەحداث\n\n\nئەشعاری لەتیف کەردەنم ئەبعاث\nمەقبووڵ بۆ چە بەین زکوور و ئیناث\n\n\nسەرگەردان وەدەست ئی نەفس ئیخباث\nلازمەن گفتەم مانۆ وە میراث\n\n\nپەنامان وەتۆن یازات غەیاث\nوەڕای موستەقیم بکەریم ئیبراز\n\n\nوێنەی بزغاڵەی هەیاس دوڕ ناس\nجەرگم تاویان بێ کەم و کەیاس\n\n\nیا حەق چە دەرگات مەکەم ئیلتیماس\nسەوقم بکەری تۆ وە ڕاکەی ڕاس\n\n\nیا حەی وەدەرگات سەد حەمد و سوپاس\nموحتاجم نەکەی وە مەرد ئیفلاس\n\n\nچەرتم چی وەختە موختەلیف ئەجناس\nبێ قەدر و حورمەت بە وێنەی کەنناس\n\n\nمەعلووم بۆ لێتان یا ایها الناس\nقەلیلەن چەی وەخت یەک شەخسێ دەم ڕاس\n\n\nحەرامەن بونیاد تەمەڵ و ئەساس\nچەو بۆنە مەخلووق گشت بییەن ناڕاس\n\n\nنامەرد بی وەکیل وە وەزیر دەست ڕاس\nکافییەن مەڵڵا کۆتا بکەر باس"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "یارستان ئەساس", "poem_description": "", "poem_text": "یارستان ئەساس... \nسەر نمەگێرۆ بنیاد بێ ئەساس\n\n\nبەشەر ئیلزام مۆ وە گفتار خاس\nبێزارم جە دەست ئەی دەور ناڕاس\n\n\nئەر سەد بوانی قال الله وە ڕاس\nفائیدە نەدارۆ پەی خەڵق و ناس\n\n\nمەخلووقات تەمام دەروون پڕ وەسواس\nفیرقەی فاسیقان شووم الخناس\n\n\nجە درگاه هەق مەکەم ئیلتیماس\nزومڕەی یارستان چا بەند بۆ خەڵاس\n\n\nچێشتەن چەنی یاوەرانی خاس\nغەیبەتشان مەکەن وەچەپ و وە ڕاس\n\n\nعالەم وێنەی وێت مەکەری قیاس\nداخێ تۆ جەرگم کەردەن وە پەڵاس\n\n\nلازم بپۆشی قەترانی لیباس\nوێڵ بۆم نەشاران چون گەدای ئیفلاس\n\n\nقووت وەردەم نە بەحر بە وێنەی غەواس\nچەند لاڵە و یاقووت کەردەنم ئاراس\n\n\nگەوهەر بێ قیمەت بازاڕم کەساس\nمێرد نێک خاڵیس نەدارۆ ئیغماس\n\n\nقادر مەستانۆ یەکا یەک قەساس\nچەند خانەدانان کەردەن وە کەنناس\n\n\nاهل الله تەسلیم نمەکۆ هیچ باس\nهەر کەس وە ڕەنگێ مەکەرۆ حەمماس\n\n\nپەی ڕەعیە بییەن وەنێرە بڵباس\nیەکسەر مەخلووقات جە گیان بی هەراس\n\n\nپەرێ..... . بییەیان حوڕاس\nبێ سەدا و بێ دەنگ وێم کەردەن خراس\n\n\nسوخەن پەزیرم چون ئەبو نەواس\nپەروا نەدارۆم جە هەزار دەساس\n\n\nفریاد ڕەسمانەن هەم خدر ئەلیاس\nجە بەحر و جە بەڕ بێ کەم و کیناس\n\n\nمەئموور حازرەن سەعد ئیبن وەققاس\nجە سینەی بەدان مەکەرۆ ئیجلاس\n\n\nدایم حازرەن جاسووس حەساس\nعاقبت الامر فەحنووشی خەنناس\n\n\nعەجایب شەوێ کەردەنم ئەحداس\nسڵام بۆ وە گشت زکووروئیناس\n\n\nجە دەنگی لوری هەم چە شەقەی داس\nقیسمێ فەقیران بییەن کەڕ و کاس\n\n\nنیمەی ئەرزاقش چەودەر و قەڵداس\nخەرمان بێ دان خازرەن کەساس\n\n\nالظلم لا یدوم مەزانۆ حەسساس\nالکفر یدوم پەی هەق وەلا باس"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "یارستان ئەلفاظ", "poem_description": "", "poem_text": "یارستان ئەلفاظ... \nتەرتیب کەم شیعرێ شیرین خۆش ئەلفاظ\n\n\nبە غەیر چە خالیق نییەن ئیستیحفاظ\nحەسەب حاڵ مەکەم ساتێ سەد لەحاظ\n\n\nسوپای حرس و نەفس کەی مەبۆ ڕەفاض\nئیمان شیرینەن تەڵخش کەرد مەجاز\n\n\nمەگەر هەم وە عەون پادشای بێ نیاز\nخەڵاس بۆم چە دەست نەفس حیلە باز\n\n\nهیچ زەوقێ نییەن چەی موڵک و ئەراز\nساختە مەکەران بە وێنەی جانباز\n\n\nچێش کەرۆن چە دەست ئەی خاک ناساز\nبەنی بەشەرمان گشت ساحێب ئەغراض\n\n\nئەی شیعرە نویسنام غایەت وە دڵواز\nئەمثالش نییەن تا ماوای حیجاز\n\n\nوەقتەن پەیدا بۆ شامان چون شاباز\nوەختەن ئیحراق بۆ ئەی مەعدەن گاز\n\n\nکافییەن مەڵڵا وەس بکەر ئیغماز\nمەبۆ بوینی هەزاران ئەجناز\n\n\nوەجا مەمانۆ لاشە وە بێ ناز\nعیبرەت بگێرە وەس بکەر شەهناز\n\n\nمورغ دەروونم وەختەن بۆ پەرواز\nتەعتیل مەندەنان پەرێ یەک هام ڕاز\n\n\nنەفس ئەممارە دایم چە غەییاز\nمەردمان خاس مەکەر ئیستیعجاز"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "یارستان ئەندێش", "poem_description": "", "poem_text": "یارستان ئەندێش... \nچە زات بێچوون بکەردێ ئەندێش\n\n\nدڵتان ساف کەردێ مەودێ کینە کێش\nپەی ڕای حەقیقەت بکەردێ تەفتێش\n\n\nفائیدە نەدارۆ گەر دراز بۆ ڕیش\nیەک دڵ حەساوەن خاکش بۆ دەروێش\n\n\nئەدەب و ئەرکان ئەی قەومان خوێش\nخزمەت دەرد دڵ مەکەرۆ ساڕێش\n\n\nوە خزمەتی هەق پوختە مۆ وەهێش\nیاران وەبێ شک سوجدە کەردێ پێش\n\n\nئەر عالەم گورگ بۆ شمە بودێ مێش\nفیرقەی سەنگ دڵان نمەز واچی چێش\n\n\nخودا خەبیرەن مەزانۆ بە وێش\nفراوان کێشام سزای بێ تەشویش\n\n\nپەی جیفەی دونیا مەودێ خەتەر ڕێش\nئاخریش هیچەن مەمانۆ نە جێش\n\n\nسەد دادم چە دەست قەومان قوڕەیش\nپەرێ هاشمیان سەوق مەکەران پێش\n\n\nدونیا فانییەن نەمەندەن همێش\nچە گۆشەی خەڵوەت خانە بکەن ئێش\n\n\nبێ هوودەن جەهد و ڕەنج و کەشای کێش\nساکن بەر پەی وێت مەڵڵای جەفا کێش\n\n\nئەر عیلم جیهان بوانی پەرێش\nمەڵڵا یە مفتەن نمەدان کرێش"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "یارستان ئەنفاز", "poem_description": "", "poem_text": "یارستان ئەنفاز... \nقەتع بی لێمان گشت ڕاگەی ئەنفاز\n\n\nپەنامان وە تۆن پادشای سەبەب ساز\nبکیانی ڕۆزی حلقووم وە بوغاز\n\n\nتەرتیب کەم شێعرێ شیرین خۆش تەراز\nوە دلێی مەغمووم بێ تاقەت و هاز\n\n\nئەی موسڵمانان ئونسا و زکووران\nبابۆمان ئادەم دایەمان حەوان\n\n\nئیحراقم کەردەن ئی جامەی مەجاز\nقاپی جەهەنەم پەرێم بییەن واز\n\n\nپڕەن دەروونم چە گفتار و ڕاز\nسەرمەستم کەردەن یار وە عەشق و ناز\n\n\nدەما دەم جەرگم وە قولاب و گاز\nبەرمارۆ چە بێخ وەی تەور مۆ ئیعزاز\n\n\nوە نەغمەی مەحزوون سەدای خۆش ئاواز\nئەرباب و عاقڵ مەکەرۆن جەواز\n\n\nپەنج و دوو ڕۆژەن فانی ئیمتیاز\nقەت تێر نمەوی وێنەی سۆنە و قاز\n\n\nیەک کونجێ خەڵوەت بکەر ئیتیهاز\nمەکیانۆ حەکیم شفا پەی ئەمراز\n\n\nباوەرەش وە جا وە شرووت ئیفراز\nقانیع بەر پەی وێت مەکەر ئیستیفزا\n\n\nکەی تەمام مەبۆ نویسنای ئی بەیاز\nمەگەر هەم وە لوتف پاشای بێ نیاز"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "یارستان خەراب", "poem_description": "", "poem_text": "یارستان خەراب... \nدونیا نەمەندەن وەقتەن بۆ خەراب\n\n\nوە حوکم بێچوون پادشای وەهەاب\nمەئموور ئامادەن وە تەعجیل و تاب\n\n\nحورمەت قەلیلەن چە دۆست و ئەحباب\nمەردان چەنی زەن بییەن وە ئەرباب\n\n\nئیسلامان مەراق عارەق و شەراب\nلە ئەفعال بەد ناکەن ئیجتیناب\n\n\nبۆ فسق و فجوور تێژن چون تیزاب\nبەڵێ چە ئاخر نابن کامیاب\n\n\nجاهیلان مەراق تەمورە و ڕوباب\nعاقڵان مەدفون فی تحت التراب\n\n\nشەبان تا بە ڕۆژ هیچ نەدارۆم خاب\nچە قەهر میللەت جەرگم بی خوناب\n\n\nبەنی بەشەرمان گشت بییەن کەزاب\nقوم ساختە چی جاهیل و شەباب\n\n\nلە ماڵی حەرام نەکەن ئیکتیساب\nبۆ جیفەی دونیا ئەکەن ئیرتیکاب\n\n\nناقس مەڵڵایان ئەخوێنن کیتاب\nلە ڕۆژ مەحشەر چێش مەدان جەراب\n\n\nمەگەر چە ئاخر دڵ گێرۆ حوباب\nنێکان خەڵاس بۆ بەدان دڵ کەباب\n\n\nمەرد حەق نەیجا نمەبۆ سیراب\nمەر زات بێچوون کەرۆ فتح الباب\n\n\nئاشنای ئەزەڵ بییەن وە ئەجناب\nبێگانەی ئەبەد بییەن وە ئەحباب\n\n\nقسەی حەق مەعلووم بە وێنەی ئافتاب\nلازمەن قەیدش کەری وە شەتاب\n\n\nبێ هوودەن نوقتەی ئەر خێر ئەر سەواب\nفائیدە نەدارۆ پەی دۆست و ئەتراب\n\n\nتەمام حەرامەن گشت ئەکل و شەراب\nخەتام فراوان بێ حەد و حەساب\n\n\nهیچ غافڵ مەودێ ئەی فیرقەی سەواب\nچە نام بەهەشت حازرەن ئەکواب\n\n\nهەر کەس پاک قەلب بۆ وەبێ ئیستیجواب\nچە حەوز کەوسەر نۆش مەکەرۆ ئاب\n\n\nهەزاران ئامان چون ئەفراسیاب\nچەی دونیای فانی نەگوون بی غەرقاب\n\n\nیە واتەی عەباس حیلمی الالقاب\nگوفتارە لەزیز بە وێنەی خۆشاب"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "یارستان خەراب ٢", "poem_description": "", "poem_text": "یارستان خەراب... \nدونیا نەمەندەن وەختەن بۆ خەراب\n\n\nوە حوکم بێچوون پادشای وەهاب\nمەئموور ئامادەن وە تەعجیل و تاب\n\n\nحورمەت قەلیلەن جە دۆست و ئەحباب\nمەردان چەنی زەن بییەن وە ئەرباب\n\n\nمەگەر چە ئاخر دڵ گێرۆ حوباب\nنێکان خەڵاس بۆ بەدان دڵ کەباب\n\n\nمەخلووقات مەراق عارەق و شەراب\nلە ئەفعال بەد ناکەن ئیجتیناب\n\n\nهەزاران ئاما چون ئەفراسیاب\nجەی دونیای فانی نیگوون بی غەرقاب\n\n\nیاهەق دۆعامان کەری موستەجاب\nیاران نەجات بۆ نەی گێژی گەرداب\n\n\nشەبان تا بە ڕۆژ هیچ نەدارۆ خاب\nدەروون سیاوم چون ماهی نە ئاب\n\n\nجە تەعنەی بەدان جەرگمان بی خوناب\nوە ڕەجای خاسان زوود مۆ فتح الباب\n\n\nیەکسەر خائینەن حاکم و نواب\nبە ئەرز و حاڵم مانیعەن بەواب\n\n\nئامانەن دەخیل یا اولو الاباب\nدڵشاد بکەری دۆستان و ئەحباب\n\n\nبەعزێ بەدکاران وەحشی ئیستیغراب\nوەسەد نەزاکەت مەدەرۆ جواب\n\n\nمەڵڵای ناتەواو مفشق الثواب\nجە هیچ ئەفرادێ مەگێرە عیتاب\n\n\nپارە نمەکۆ سەد نویسنای کیتاب\nپەی جیفەی دونیا مەکەر ئیرتیکاب\n\n\nجەی زەمانەی سەرد خەڵکی نا سواب\nمەحاڵەن مەڵڵا ببۆ کامیاب\n\n\nتەسلیم وە ڕای هەق بنۆشە زەهراب\nجەی بەحر بێ پەی نمەوی سیراب\n\n\nجە ئەی نەخڵستان مەحرووم جە ڕوتاب\nمەئیووسم جە شەهد نەسیبم زوخاب\n\n\nتەلاوەت کەردەی باڵینەن توراب\nچەند جار وانانت پەی عالی جەناب\n\n\nعەجەب سەرکەشەن نمەبۆ ئیقلاب\nجارێ سوارەن پاش ها چە ڕیکاب\n\n\nئەمرش وەیتەورەن مالک الرقاب\nبێهوودەن واتەی ئەر شەڕ ئەر سەواب\n\n\nئەشک و دمووعم وێنەی شەت زاب\nنەزدیکەن قابز کەرۆش ئیستیجاب\n\n\nوە قاپی هیچ کەس مەکەر دق الباب\nخالیق مەگێرۆت بێ شەرم و حیجاب\n\n\nیەکسەر مەخلووت بی چەشمەی گشت سەر ئاب\nعاجز بی جە گیان یەکا یەک میرئاب\n\n\nمەر وە حوکم وێش بارۆش وە حەساب\nزەحمەت نەجات بین جەی دام و دۆڵاب"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "یارستان خەراب ٣", "poem_description": "", "poem_text": "یارستان خەراب... \nدونیا نەمەندەن وەختەن بۆ خەراب\n\n\nوە حوکم بێچوون پادشای وەهاب\nمەئموور ئامادەن وە تەعجیل و تاب\n\n\nحورمەت قەلیلەن جە دۆست ئەحباب\nمەردان چەنی زەن بییەن وە ئەرباب\n\n\nجاهیلان مەراق تەموورە و ڕۆباب\nعاقیلان مەدفوون فی تحت التراب\n\n\nمەگەر جە ئاخر دڵ گێرۆ حوباب\nنێکان خەڵاس بۆ بەدان دڵ کەباب\n\n\nهەزاران ئاما چون ئەفراسیاب\nجەی دونیای فانی نیگوون بی غەرقاب\n\n\nمیسقالە زەڕڕە ئەر خێر ئەر سەواب\nیەکسەر مەنویسیۆ جە سەبت کیتاب\n\n\nیا ئەهلی... وەسەن ئیرتیکاب\nچە ماڵ حەرام مەکەن ئیکتیساب\n\n\nیاهەق زود بکەر پەیمان فتح الباب\nکەشتی مەزڵوومان کەفتەن نە گەرداب\n\n\nمەر وێت نەجات بەی یا اولوا الالباب\nفەقیران سوزیان وەنار ئەخشاب\n\n\nدەلیل حایرین بکیان وەشەتاب\nزاڵمان مەغروور وەبێ ئیستیجواب\n\n\nزەلیلان مەحکووم بێ عوزر و عیتاب\nتاکەی مەغلووق بۆ پەی مەزڵووم ئەبواب\n\n\nتا موشکیل گوشاد پادەر نە ڕیکاب\nیەکسەر مورتەکیب مەئموور بەواب\n\n\nڕەحم و شەفەقەت ها چە لای ئەحباب\nدەروون سیاهەن ماهی نەڕووی ئاب\n\n\nیە فەقیر واتەن حلمی الالقاب"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "یارستان دمووع", "poem_description": "", "poem_text": "یارستان دمووع... \nچە نۆ جاری بی چە عەینم دمووع\n\n\nچە لای عاقڵان گفتارم مەسمووع\nقەزا ئامادەن چە بەینەل سەبووع\n\n\nئەسڵ بێ قەدرەن مەقبووڵەن فرووغ\nسەد بارەکەڵڵا وە مەرد قەنووع\n\n\nچە خەوف خالیق وە قەلب خەشووع\nموناجات مەکەم کەس نییەن مەنووع\n\n\nگا دڵم وە فعل بەد مەکۆ شرووع\nگاهێ زەمیرم پاکەن پڕ لمووع\n\n\nتەنقیس بی چە قەهر چە ڕۆحم ڕەبووع\nلایقەن قەیدش کەری وە تەبووع\n\n\nنەفسی ئەممارە چە نۆ کەرد تلووع\nوە حوکم قەڵەم نویسنام ئەی شرووع\n\n\nنەفس موتمەئین چە تەخت بی خەلووع\nوێش پێوار کەردەن چە پەردەی قەلووع\n\n\nئەفکار و عقوول چەلام بی ضیووع\nشێت و سەرگەردان بە وێنەی مەصدووع\n\n\nسەد دادم چە دەست ئی دونیای مەربووع\nگا گاهێ دافع گا گاهێ مەدفووع\n\n\nکەسابەت مەکەم وەنام قرووع\nحازرەن پەی ئەخذ قابیز شەجووع\n\n\nبە غەیر چە ڕەسووڵ کەس نییەن شەفووع\nچە ڕۆژ جەزا ڕێش هەنەن ڕقووع"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "یارستان دوڕساخ", "poem_description": "", "poem_text": "یارستان دوڕساخ... \nچە قەید میحنەت بیەنمێ دوڕساخ\n\n\nشەبان تا بە ڕۆژهام چە ئاخ و داخ\nبێزارم چە شورب تووتن و بەرماخ\n\n\nسوپای حرس و نەفس وێنەی سیا زاخ\nنەفس موتمەئین حەبسەن چە ئوتاخ\n\n\nجەرگ و دەروونم گشت بییەن سوراخ\nجلوودم خامەن نەوەردەن دەباخ\n\n\nشیراج ئەکل مەکەم چە باتی قەیماخ\nمەحرووم مەغدوور چون خەڵک ئێلاخ\n\n\nچە کەردەی گەردوون مەحزوون و نا ساخ\nچە لای قەوم لووت قسەی حەق یاساخ\n\n\nجار جار تەعتیلم پەرێ یەک بەرماخ\nحەڵوای گەزۆمان بییەن وە تۆراخ\n\n\nقەدیمی جاران گشت گەوا - - شیر داخ\nبییەن وە مۆدە گشت کۆنە قەڵتاخ\n\n\nئیفتیخار مەکەن وەداس و قەیناخ\nتاڵعمان کەفتەن وە قوڕ پاتڵاخ\n\n\nنان جۆی وشک وێنەی کوتە شاخ\nزەقنەبووت مسکێن وەسەد ئوف و ئاخ\n\n\nسوحبەتمان جەنگەن کوتەک و چۆمان\nلەفز سەردارمان گەواد بکەر باخ"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "یارستان قیاس", "poem_description": "", "poem_text": "یارستان قیاس... \nهەر کەسێ وە نەفس وێش کەرۆ قیاس\n\n\nبەدی مەکەردێ بگێردێ ڕای ڕاس\nچە دیوان حەق مەودێ ئیستیخڵاس\n\n\nپارێز بکەردێ دڵتان چە وەسواس\nمەگندێ وە شۆن حەرف بێ ئەساس\n\n\nکاسە پڕ بییەن نگوون مەبۆ تاس\nئامادەن پەی قەتڵ حەزرەت ئەلعباس\n\n\nمەعنای یار چێشەن بودێ دوڕ شوناس\nکینە کێش مەودێ بە وێنەی بڵباس\n\n\nیا حەق جە دەرگات مەکەم ئیلتیماس\nدڵی یارستان چە نۆ بکەی خاس\n\n\nگەوهەر بێ قیمەت بازاڕم کەساس\nسەدادم چە دەست گرۆی حەق نەناس\n\n\nقسەشان وێنەی خەدەنگ و ڕەساس\nئەی برادەران چە گیان بیم هەراس\n\n\nمەبۆ بپۆشی قەترانی لیباس\nوێڵ بی نەشاران چون گەدای ئیفلاس\n\n\nنمەز چێش واچۆم یا ایها الناس\nفتنەی فەسادان چون دێو ئەلخەناس\n\n\nچێشتانەن چەنی هامسایان خاس\nغەیبەتشان مەکەن وەچەپ و وەڕاس\n\n\nوە فسق و فاسق وەس بکەردێ باس\nهەی داد هەی بێداد جەرگم بی پەڵاس\n\n\nپەردە مەدڕدێ بە وێنەی کرباس\nخودا شاهیدەن مەستانۆ قەساس\n\n\nیە واتەی مەڵڵای زومڕەی گرۆی گاس\nبێزارەن چە دەست مەخلووق ناڕاس"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "یارستان قەساس", "poem_description": "", "poem_text": "یارستان قەساس... \nقابیز مەستانۆ یەکا یەک قەساس\n\n\nقوت وەردەم نە بەحر بە وێنەی غەواس\nئامادە کەردم یەک کتابێ خاس\n\n\nنزیکەن قابیز پێمان بدۆ پاس\nئی شیعرە تازە نویسنام وە ئیخڵاس\n\n\nمەعلوومەن چە لای گشت حەرف حەق شناس\nنەی دونیای دەنی کەرۆمان خەڵاس\n\n\nها وەختەن مەهدی زهوور بۆ ئیجلاس\nجەرگ بەد شەق کۆ وە پارچەی ئەڵماس\n\n\nوە زۆر قوەت سەر پەنجەی حەق ناس\nساکن بۆم چە دەست ئی نەفس چەڵماس\n\n\nیەک عەشقێ جەدید کەردەنم ئیغراس\nمەیتەر دان دەروون دڵم چون ئەقواس\n\n\nچە حوجرەی دۆزەخ بسیار هەم گڵاس\nوە کۆنا لوان بلوسات الملاص\n\n\nتەنقیص بی چە قەهر ڕۆحم الاساس\nها ئیستیمداد کەرد پەیم حەزرەت ئەلیاس"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "یارستان موحتاج", "poem_description": "", "poem_text": "یارستان موحتاج... \nخالق هیچ کەسێ نەکەرۆ موحتاج\n\n\nچەی وەقت نەمەندەن حوسن و ئیمتیزاج\nچەنی جاهیلان تەبیعەت شیراج\n\n\nوەیەد حەقەن تەخت و بەخت و تاج\nچەلای مەخلووقات حوکمش بۆ ڕەواج\n\n\nڕاستی نەمەندەن یەکسەر گشت ئەعواج\nمەر زات بێچوون بکەرۆ ئیفراج\n\n\nدنیا تاریکەن وێنەی شەب داج\nچەی وەقت بێ فەرقەن شەکر چەنی زاج\n\n\nشێخان مەشغووڵەن چەنی خەرج و باج\nدەلیل حایرین مەر کەرۆ عیلاج\n\n\nکەشتیمان کەفتەن وەگێژ ئەمواج\nچە کەردەی واعیز چە ئەفعال حاج\n\n\nبەعزێمان بییەن دەروێش ناعیلاج\nمەشغووڵ وە زکرەن وە مەعیدەی ئاج\n\n\nدوو ڕوو، دوو زوبان وێنەی نان ساج\nیەکسەر ڕەش و ڕووت چوون یانەی هەللاج\n\n\nقیسمێ مەراقەن وەڕا و دوڕاج\nقیسمێ حەرامی قیسمێ هەن موغلاج\n\n\nبەعزێ حەددادەن بەعزێ هەن سەڕڕاج\nبەعزێ مەلعوونەن چە دین ئیستیخراج\n\n\nپەی دیدەی بەدان تیر بییەن ئاماج\nکافییەن مەڵڵای شکستە ئەفواج\n\n\nڕۆشنایی نەمەند نەڕووی کائینات\nیەکسەر خانەدان وەبێ کەرامات\n\n\nفورقان و زەبوور ئینجیل و تەورات\nقەدرش هۆرگیریان نەڕووی سەربەسات\n\n\nچە بەد گۆیی خەلق دونیا پڕ ئافات\nزەحمەت بێ ڕەحمان بلان وە جەننات\n\n\nهەر کەس وەهەم جینس وێش بییەن بەدخواه\nفیرقەی ناکەسان مەغروور و گومڕاه\n\n\nیاڕەب قەتع بۆ زوبان بەدگۆیان\nکەی خالیس مەبۆ مەخلووق نی زەمان\n\n\nغەنی چە فەقیر گشت موقەدەرەن\nزومڕەی فەقیران گشت دەربەدەرەن"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "یارستان موحتاج ٢", "poem_description": "", "poem_text": "یارستان موحتاج... \nبەنی بەشەرمان گشت بییەن موحتاج\n\n\nسوپای حرس و نەفس ئیمان کەرد تاراج\nسەوقمان مەکەران وە مەعیدەی ئاج\n\n\nوە پای پیادە ئاخر ناعیلاج\nساتێ سەد دەفعە مەستاۆ خەراج\n\n\nزەحمەتەن چەی وەقت حوسن و ئیمتیزاج\nچەنی ئی مەخلووق گشت ئەخلاق شیراج\n\n\nمەخلووق دوو زوبان وێنەی نانی ساج\nگشت ڕەش و ڕووتن چون یانەی هەللاج\n\n\nچە قەید میحنەت کەی مەبۆن ئیفراج\nمەگەر وە ڕەجای هەم صاحب التاج\n\n\nبەڵای ناگەهان چە نۆ بی ئاماج\nکوشتارمان مەکەن بە وێنەی زوجاج\n\n\nجە ڕای موستەقیم بیەنمێ ئیخراج\nمەگەر حەق وە لوتف وێش کەرۆ عیلاج\n\n\nبێ فەرقەن چەی وەخت شەکەر چەنی زاج\nگشت مساوی یەن سەقەت و ئیفلاج\n\n\nتەڵاق و مەزهەب کەردشان هەڕڕاج\nگشت کەفتان نەچاڵ نییەنشان عیلاج\n\n\nئی شیعرە تازە کەردەنم ئیدراج\nحەسابش تەمام وە دوازدە ئەبراج"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "یارستان مەعاف", "poem_description": "", "poem_text": "یارستان مەعاف... \nچە دیوان حەق کەم کەس مۆ مەعاف\n\n\nچە هەزار یەکی مەندەن سینە ساف\nماباقی خود بین مەشغوڵ وە گەزاف\n\n\nدەردم گرانەن وێنەی کۆە قاف\nمەر قەدر گەوهەر بزانۆ سەڕاف\n\n\nمەخلووق گومڕاه گشت ئەقوال خیلاف\nئاشووبە مەبۆ چە هەر چوار ئەتراف\n\n\nچەند زەحمەت کێشام ڕۆحم کەرد ئیتلاف\nفیرقەی یارستان نەداران ئەلتاف\n\n\nسەد دادم چە دەست موئمین خەواف\nقال الله ساقیت مەقبووڵەن ئەشراف\n\n\nپەرێ حق الناس مەکەن ئیستینکاف\nئیستیهزا مەکەن وەحەق ئەسلاف\n\n\nتواڵێت بکەردێ وە سوورەی ئەعراف\nتاکە مەیاۆۆ وە سوورەی ئەحقاف\n\n\nکافییەن مەڵڵا کەم بدەرە لاف\nوە قسەی دراز کار نمۆ ئیسعاف\n\n\nچەشم باتینم نمۆ ئینکیشاف\nتصوم تصلی تعمل مثل... \n\n\nتقتل المومن من الله ما تخاف\nچەند سەعی مەکەم گەوهەر بۆ ئیسراف\n\n\nتەئسیر نمەکۆ وە فیرقەی ئەجلاف"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "یارستان چونەن", "poem_description": "", "poem_text": "یارستان چونەن... \nبزاندێ ئەحواڵ ئەی دونیا چونەن\n\n\nفیرقەی ئەهل هەق بەختش زەبوونەن\nپەرگەندەی شاران گێژ گەردوونەن\n\n\nبەدان سەرفراز ڕوبع مەسکوونەن\nمێرد نێک دایم جگەر پڕ خونەن\n\n\nگرۆی ئەغیاران جە شەبەیخوونەن\nیاران خاڵیس گشت توونای توونەن\n\n\nئامانەن یا هەق یە چون مەزموونەن\nخاسان گرفتار دەست مەلعوونەن\n\n\nئێدیش ئیرادەی حەیی بێچوونەن\nجە ڕۆژ ئەزەڵ یاران مەغنوونەن\n\n\nبنیاد بەدان وەبێ ستوونەن\nئاخر سەرەنجام یەکسەر نیگوونەن\n\n\nئەشعار مەڵڵا گشت حەرف ئاڵتوونەن\nسەر وەسەر لایق سیم و ئاڵتوونەن\n\n\nدەلیل حایرین لێش ڕەهنموونەن\nکەشتی ئامادەی بەحر جەیحوونەن\n\n\nفەرهاد ڕەنج بەردەی پای بێستوونەن\nعاقیبەت دەوران لەیلێ و مەجنوونەن\n\n\nتەمام اهل الله دوڕ مەرهوونەن\nئەملاک بەدان یەکسەر نیگوونەن\n\n\nیە مەڵڵا واتەن دەروون مەحزوونەن\nئینتیزار وەخت ساڵ مەیموونەن\n\n\nئۆمێدمان ڕەجای یار شەرت بتوونەن\nمەرد هەق سالم بێ کفر و کینەن\n\n\nئەر سەد ئەختیار عومرمان ئەفزوونەن\nجەی دونیای فانی گشت سەرنیگوونەن"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "یە خەیلێ وەختەن ئەشعارت نامان", "poem_description": "بۆ مام موحەممەد", "poem_text": "یە خەیلێ وەختەن ئەشعارت نامان\nپەشێوم پەرێ دیدار مامان\n\n\nوەختەن ساڕێژ بۆ گشت کۆنە زامان\nحرس و نەفس غاڵب پاپێچ پامان\n\n\nبێزارم جە دەست فیرقەی نەفامان\nحاجی گیان دەخیل ئامان سەد ئامان\n\n\nمەوەر وە ڕەفیق خۆڕی و لەگامان\nهەرچی نویسیابۆ مەیۆ وەڕامان\n\n\nگورفتار وەدەست خەیاڵ خامان\nچەند وەختەن حاجی نامان وەلامان\n\n\nئەی کار و بازاڕ هەق مەدۆش سامان\nتەعام بێ نمەک نەدارۆ تامان\n\n\nئیرادەی هەقەن ئەمر خواجامان\nسەرد و گەرم مەبۆ وەشادی و کامان\n\n\nدایم عەشقت بۆ جە بابی بەیان\nئومێد هەن شەوقێ وەنەت بۆ عەیان\n\n\nغوڵام یارانم نەواچی جیان\nڕەهبەر وەیتەورە مەدەرۆم جەولان\n\n\nیەکسەر زهوور کەرد گوفتار و قەولان\nحاجی حازر بەر وێت مەکەر پەنهان\n\n\nوە پانزدە مەسرەع شیعرم نمایان\nباقی والسلام عەزیز گیانان"}, {"poet": "عەباس کوڕی وەڵەد کوڕی وەلی وێزی", "poet_description": "['ناو : عەباس کوڕی وەڵەد کوڕی وەلی وێزی']", "book": "شیعرەکانی حیلمی کاکەیی", "poem_title": "یەکێ واتش دەرد ئەتۆ باچە گیان", "poem_description": "", "poem_text": "یەکێ واتش دەرد ئەتۆ باچە گیان\nپەرێ تۆ ڕەحمەت پەرێ ئەو زیان\n\n\nنەک ئەو باچۆ دەرد تۆ باچی سننان\nوەرت مەگێرۆ مەنۆت وەنام سیان"}]