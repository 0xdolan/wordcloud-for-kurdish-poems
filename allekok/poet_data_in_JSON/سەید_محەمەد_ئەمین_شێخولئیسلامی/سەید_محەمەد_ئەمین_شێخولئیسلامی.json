[{"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "ناڵەی جودایی", "poem_title": "ناڵەی جودایی", "poem_description": "١٩٧٤", "poem_text": "ساقیا! وا بادەوە، وا بادەوە\nڕوو لە لای من کە بە جامی بادەوە\n\nموشتەری وەک من لە مەیخانە کەمن\nزۆربەیان شاد و بەکەیف و بێ خەمن\n\nمەی حەرامە بۆ سەهەندە و بێ خەمان\nمەستی بێ خەم بۆچی بگرن ئێخەمان؟ \n\nئەم شەرابە تاڵە دەرمانی خەمە\nلێی حەرام بێ ئەو کەسەی دەردی کەمە\n\nئەم شەرابە ئاڵە بۆ بێ دەرد نی یە\nلێی حەرام بێ ئەو کەسەی ڕەنگ زەرد نی یە\n\nبۆ کەسێکە مەی، چزیلکی پێوەنێ\nبۆچی ملهۆڕ لێرە بینی پێوەنێ؟ ! \n\nبۆ کەسێکە مەی: کە دەردی کارییە\nبێ خەمێک بیخواتەوە، زۆردارییە\n\nبۆ کەسێکە مەی: دڵی پڕ بێ لە داخ\nبۆچی لێی بخواتەوە بەرزە دەماخ؟ ! \n\nئەو کەسەی بێ کەس نییە و خانە خەراپ\nدەک بە ژاری ماری بێ بادە و شەراب! \n\nئەو کەسەی نەیچێشتووە دەردی ژیان\nئەو کەسەی نەیدیوە ئێش و برک و ژان\n\nئەو کەسەی نەکرا نیشانەی تیری خەم\nشانی دانەخزا لەبن باری ستەم\n\nئەو کەسەی هەستی بە زۆرداری نەکرد\nتیخی زۆرداری برینداری نەکرد\n\nئەو کەسەی دەستی لەو ئەوکێ بەردرا\nئەو کەسەی دوژمن لە ماڵی دەرکرا\n\nئەو کەسەی نەیبینی هاتی دوژمنی\nنیری یەخسیری لە ئەستۆ داڕنی\n\nئەو کەسەی هێندە نەبوو زویر و زگار\nوا نەکەوتە بەر چەپۆکی ڕۆژگار\n\nئەو کەسەی نەیهاڕی بەرداشی زەمان\nئەو کەسەی زیڕەی نەگەییە ئاسمان\n\nئەو کەسەی دووریی عەزیزانی نەدی\nتیر و تانەی بێ تەمیزانی نەدی\n\nتۆزی بەدبەختی لە سەر شانی نەنیشت\nلێی نەگیرا دەور و پشت و چوار تەنیشت\n\nبۆ دەبێ بێت و بکا مەیخانە تەنگ؟ ! \nشوێنی دیکە زۆرە بۆ گاڵتە و جەفەنگ\n\nئەو کوڕەی هێشتا لە ژوانێ ڕێی هەیە\nسەیرە زۆر سەیرە کە ئالوودەی مەیە\n\nئەو کەسەی ڕاوی نەنێن لێرە و لەوێ\nئەو کوڕەی ماچی کچانی دەس کەوێ\n\nئەو کوڕەی دۆی داوەتێ دەستی دەنێ\nبێتە ئێرە چۆنە هەی دێی ناکەنێ! \n\nئەو کەسەی دەستی لە مەمکان گیر ببێ\nئەو کەسەی تفڵی دڵی بۆ ژیر ببێ\n\nئەو کەسەی پەنجۆڵە بکوشێ جار و بار\nئەو کەسەی دەستی بگاتە گەردنی یار\n\nئەو کەسەی ڕامووسێ کوڵمەی تاس و لووس\nئەو کەسەی تێی هەڵنەدابێ چارەنووس\n\nئەو کەسەی بمژێ خوناوەی گەردەنێ\nکوفرە یەک قەترە شەرابی گەر دەنێ\n\nئەو کەسەی ئاسوودە و خۆش ڕایبوارد\nقەت خەمی یەخسیر و کۆیلانی نەخوارد\n\nیەک لە ماڵێ چاوەڕێی بێ بێتەوە\nدەرکی نێو ماڵێکی لێ بکرێتەوە\n\nخەم ڕەوێنێک گوێ بداتە ڕازی ئەو\nنازەنینێک بێ بکێشێ نازی ئەو\n\nبگرێ پەنجەی نەرم و نۆڵی ناسکێ\nبۆی کرابێتە سەرینێ، باسکێ\n\nهەیبێ هێز و گورد و تین و تاو و گۆڕ\nڕۆژگاری ڕەش نەبێ، بەختی مگوڕ\n\nئەو کەسە جێگای لە مەیخانێ نی یە\nئەو کەسە بادە و شەرابی بۆ چی یە؟ ! \n\nساقیا، وا وەرگەڕێ، وا وەرگەڕێ! \nڕوو لە لای من کە، مەچۆ بۆ سەرپەڕێ\n\nلەنگەرێ بگرە، مەبە وا بەرزە فڕ\nبێنە بۆمن، بێنە بۆ من، جامی پڕ\n\nمەی حەڵاڵە بۆ منی وێرانە ماڵ\nبۆ منی سەرگەشتە و ڕووت و ڕەجاڵ\n\nبۆ منی بابردەڵەی گردەنشین\nبۆ منی دڵ پڕ لە ناسۆر و برین\n\nبۆ منی ئاوارە وو دوورە وەتەن\nبولبولی بێ بەش لە گوڵزار و چەمەن\n\nپەڕ وەریوی، باڵ شکاوی، دەنگ بڕاو\nبێ بژیوی، بەش خوراوی، دەرکراو\n\nپیری زورهانی، کەنفتی، دەربەدەر\nدیدەسووری، دڵ مەکۆی دەرد و کەسەر\n\nداتەپیوی، بێ پەسیوی، بێ قەرار\nبێ کەسی، دەستەشکاوی، کۆڵەوار\n\nلێو بە باری، دەردەداری، ڕەنجەڕۆ\nشاعیری جوانی پەرستی دڵ بە سۆ\n\nساقیا! بۆ کوێ دەچی، بۆ کوێ دەچی؟ \nتۆش لەبەر ئەو ملهوڕانە ملکەچی؟ \n\nتۆش بە ڕەنگ و بۆی ئەوان خواردت فریو؟ \nچاوی تۆشی هەڵفریواند زێڕ و زیو\n\nتۆش دەگۆڕیەوە دەگەڵ گەوهەر هونەر؟ \nکەنگێ گەوهەر جوانی کردن بەختەوەر! \n\nزێڕ بەڵایە، بێ وەفایە دەوڵەمەند\nهەر هونەر نەمرە، هونەروەر مەرد و ڕەند\n\nچڵکی دەستە ماڵی دنیا وەک دەڵێن\nماڵ پەرست پەیمان شکێنە و بێ بەڵێن\n\nقەدری جوانی کوا دەزانێ ماڵ پەرست! \nجوان پەرستە پیری خاوەن زەوق و هەست\n\nنا مەچۆ، جوانێ مەچۆ، واوە مەچۆ! \nتۆ فریوی زێڕ و زیوی وان مەخۆ\n\nئەو هەوەسبازانە جێی متمانە نین\nهەر دەزانن گوڵ چنین و بەی ڕنین\n\nوا وەرە، دەی وا وەرە، نێزیک بە لێم\nبمدەیە مەی، بمدەیە مەی تا دەڵێم: \n\nمست مستم ساقیا، دستم بگیر! \nتا نیفتادم ز پا دستم بگیر\n\nجا کە سەرخۆش بوم بە دەنگێکی نەوی\nبۆت دەڵێم ئەو شیعرە بەرزەی مەولەوی\n\nبشنو از نی چون حکایت می کند\nاز جدایی ها شکایت می کند\n\nگوێم دەیە ئەی دیدە مەستی قیت و قۆز! \nتا بناڵێنم وەکوو بلوێر بەسۆز\n\nنابێ قەت ناڵەی جودایی بێ ئەسەر\nجا چ نەی بیکا چ پیاوی دەربەدەر\n\nبۆیە ناڵەم تێکەڵی نەی کردووە\nشیوەنێکم پێیە نەی نەیکردووە\n\nلێم گەڕێ با دەربڕم سۆزی دەروون\nلێم گەڕێ با هەڵوەرێنم ئەشکی ڕوون\n\nشیوەنی من شیوەنی ئینسانی یە\nبانگی ئازادی و گرۆی یەکسانی یە\n\nشیوەنی من شینی کوردی بێ بەشە\nئەو گەلەی حاشا دەکەن لێی و هەشە\n\nبا لە زارم بێتە دەر پشکۆی شیعر\nبا فراوان تر بکەم ئاسۆی شیعر\n\nپارچە گۆشتێکە دڵی من، ڕوو نییە\nناڵە ناڵی من درەنگە، زوو نییە\n\nدەردی دووری، دەردی دووری کوشتمی\nدەردی وشیاری و سەبووری کوشتمی\n\nیادی یاران و وڵاتم ڕۆژ و شەو\nلێی حەرام کردم قەرار و خورد و خەو\n\nخەم ڕەوێنێک لێرە من ناکەم بەدی\nچۆن پەنا بۆ مەی نەبەم ساقی! ئەدی! ؟ \n\nنابینم خاک و وڵات و شاری خۆم\nنابینم ناسیاو و دۆست و یاری خۆم\n\nڕوو لە هەر لایەک دەکەم نامۆیە بۆم\nنابینم جێ ژوان و کەونە لانی خۆم\n\nشەو دەکێشم شەونخوونی و بێ خەوی\nڕۆژ دەچێژم دەرد و داخی بێ ئەوی\n\nچۆن نەناڵێ ئەو دڵەی پڕ هەستی من؟ ! \nچۆن لە ئەژنۆ ببنەوە دوو دەستی من؟ ! \n\nچۆن نەناڵێ ئەو دڵە ئەنگاوتەیە؟ ! \nبەرد لە بەردی بێتەوە دەنگی هەیە\n\nژانی ناسۆری جوداییم چێشتووە\nهەرچی خۆشم ویستووە جێم هێشتووە\n\nهەڵبڕاوم من لە یاری نازەنین\nدەرکراوم من لە خاکی دڵنشین\n\nبوومە ئاوارە و پەڕیوە دوور وڵات\nکەوتمە نێو وردە داوی ڕێی نەجات\n\nبەکرە شۆفارە ئەوەی مووخەی چنیم\nزێی مەم و زینان وڵاتی لێ تەنیم\n\nکەوتمە نێو چاڵی دیلی وەک مەمێ\nیایە زین لە کوێیە هاواری کەمێ! \n\nکوا قەرە تاژدین، چەکۆ و عرفۆ لە کوێن؟ ! \nبێنە هانام وەک پڵینگی چەنگ بەخوێن\n\nلاسە شۆڕێک بووم غەنیمی دوژمنان\nئێستە ئەنگواوم بە تیری چڵکنان\n\nوام بە تەنیایی لە نێو خوێناو شەڵاڵ\nکوانێ عێل و کوانێ خانزاد و خەزاڵ؟ ! \n\nزۆر لەمێژە نارەناری منی نەبیست\nهەر وەکوو شەمزین، شەمیلەی خۆش دەویست\n\nوەک سیامەندێ لە چۆڵ و بەندەنێ\nجەرگی لەت کردووم پەلی دارە بەنێ\n\nشەتڵی جواناوم منی ساردە برین\nکوا خەجم تا بۆم بگێڕێ گەرمە شین؟ ! \n\nمانگی کانوونێ بە چلوان دەرکرام\nوەک برایم لەو وڵاتە ڕاونرام\n\nکوا پەریخان بەند و باوم بۆ بڵێ؟ ! \nبۆ نەسووتێم نەبمە پۆلووی سەر کڵێ؟ ! \n\nئەو لە زۆزان، من لە ئارانێ دەژیم\nکێ دەڵێ ئەمنیش وەلی دێوانە نیم؟ ! \n\nکوردەواری، ئەی وڵاتە جوانەکەم! \nڕۆڵەکەم! خێزانەکەم! باوانەکەم! \n\nئەی ئەوانەی قەت لە بیرم ناچنەوە\nئێستە بم بینن ئەرێ دەمناسنەوە؟ \n\nڕۆژگار هاڕیومی وەک ئەسپۆنی ورد\nهێز و توانای لێ بڕیوم دەردی کورد\n\nبوومە گەپچاڕ و دەکا گاڵتە بە من\nئەو ڕمووزنەی زەندەقی چوو بوو لە من\n\nئەی ڕەفیقان، ئەی عەزیزانی وڵات! \nئەی برای هاوسەنگەری جەرگەی خەبات! \n\nگەر دەناڵێم، ئەمن پەک کەوتە نیم\nتێدەکۆشم بۆ وەسڵ تاکوو دەژیم\n\nکۆششی من زۆر بە جێیە و زۆر ڕەوا\nچونکە قانوونی تەبیعەت وایە، وا: \n\nهر کسی کاو دور ماند از اصل خویش\nباز جوید روزگار وصل خویش\n\nڕێگە دەبڕم، کوانی هەنگاوم شلە\nڕاستە بێ هێزم، دەکەم ئەمما ملە\n\nهەر دەپێوم کێو و شاخ و چۆڵ و دەشت\nدێم بەرەو کوێستان بەرەو باخی بەهەشت\n\nدێم بەرەو زیخ و چەو و کانیاوی خۆم\nچۆن لەوانە وەردەگێڕم چاوی خۆم\n\nدێم بەرەو ئەو دار و بەرد و بەندەنە\nدێم بەرەو ئەو باخ و مێرگ و چیمەنە\n\nدێم بەرەو زوورک و تەلان و کەند و لەند\nدێم بەرەو بژوێن و زەنوێر و زەمەند\n\nدێم بەرەو پاناوک و هەوراز و نشێو\nدێم بەرەو ئەشکەوت و زەندۆڵ و پەسێو\n\nدێم بەرەو بەفر و چلوورە و بەستەڵەک\nدێم بەرەو شیخاڵ و ڕێچکە و ڕەشبەڵەک\n\nدێم بەرەو لێڕ و چڕ و بەستێن و چۆم\nدێم بەرەو هەڵدێر و گێژ و بەند و گۆم\n\nدێم بەرەو هۆبە و هەواری با سەفا\nدێم بەرەو لادێ، بەرەو کانگای وەفا\n\nدێم ببینم نیشتمان و زێدەکەم\nدێم ببینم خزم و کاک و دێدەکەم\n\nدێم و دەگرم بازی بێری شۆخ و شەنگ\nدێم و دەگرم دەستی دۆی جوان و چەلەنگ\n\nدێم گراویی خۆم لە باوەش وەرگرم\nدێم نەهێڵم بەرهەڵست و بەرگرم\n\nدێم و هەڵدەمژم شنەی کوێستانی کورد\nدێم و دەچمە شەوڕنی بێستانی کورد\n\nدێم و دەشکێنم لەوێ جامی شەراب\nماچی شیرین نایەڵێ تامی شەراب\n\nدێم و ناترسم لە پەرژینی بە زی\nهەر پەری سەرکەوت و دێوەزمە بەزی\n\nتا بمێنێ نووری چاو و هێزی پێم\nدێم و دێم و دێم و دێم و دێم و دێم\n\nدێم هەتا هەمبێ بڕست و بیر و هۆش\nگەر گلاشم، کوردەواری و ئێوە خۆش"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "ناڵەی جودایی", "poem_title": "مانگەشەو", "poem_description": "١٩٧٤", "poem_text": "بەڵێنی ڕاگەیاندێ ڕاسپاردە\nگوتی: بۆت دێتە بن ئەم پاردە، غاردە\n\nلە جێژوانێ لەمێژە چاوەڕێتم، \nنەهاتی، کیژی جوانی هەڵبژاردە! \n\nتەزووی گەرمم بەلەشدا دێ، ئەگەرچی\nتەزاندی شان و پیلم بەردی پاردە\n\nوەرە با ڕەنگ و ڕوخسارت ببینم\nبەمن چی تیشکی داوێ مانگی چاردە\n\nگڕی ئەم ڕوومەتەی تۆ گەرم و جوانە\nتریفەی مانگەشەو، جوانیش بێ، ساردە"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "ناڵەی جودایی", "poem_title": "جوانی ڕەشپۆش", "poem_description": "١٩٧٤", "poem_text": "گوتی: ئەی بلبلە سەرمەستەکە بۆ خامۆشی؟ \nگوتم: ئەی نۆگوڵە خۆڕسکەکە کوا دڵخۆشی؟ \n\n\nگوتی: ئەی شاعیرە گەشبینەکە بۆ ڕەشبینی؟ \nگوتم: ئەی ناسکە تەڕپۆشەکە بۆ ڕەشپۆشی؟"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "ناڵەی جودایی", "poem_title": "تاوانی بێ هێزی", "poem_description": "١٩٧٤", "poem_text": "لە کۆ ئەسرین دەبارێنم لەبۆ کوردی پەراگەندە\nلە گەرمێن غەرقی ئارەق بووم و چاوم هەر لە سامرەندە\n\n\nمنی زنجیرپسێن لێرە ئەسیری بسکی جوانێکم\nزەمانە گەرچی ئاڵۆز و پەشێوە، (کەڵ بەموو بەندە)\n\n\nگوتی: (ئێوارە بازاڕێ) وەرە ماچت دەمێ، نەمویست\nهەڵۆی کوێستانی کوردستانم و ناژیم بەدەستەندە\n\n\nدڵم سەد هێندی دیکانە بە ناز بشکێنی، دەنگ ناکەم\nچ سوودێکی هەیە، کێیە بپرسێ داد و گازندە! ؟ \n\n\nجیهان و هەرچی خێر و خۆشییە بۆ هەڵبژاردانە\nبەقانوونی تەبیعەت پاشەرۆک خۆرە ئەوی گەندە\n\n\nئەگەر تاوانی بێ هێزی نییە بۆچی لە دنیادا\nبەشی من ماتەم و شینە، بەشی خەڵکی زەماوەندە\n\n\nبەمردووییش نیشانەی گوللەیە ئەو کەللە پڕ شۆرە\nئەوێستاش دەرسی سەربازی دەڵێ ئەو شاعیرە ڕەندە\n\n\nسەری تەعزیم لەبەر تۆ دانەواندن فەخرە بۆ (هێمن)\nبژی (حاجی) کە کێوی هیممەتت سەد هێندی ئەڵوەندە"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "ناڵەی جودایی", "poem_title": "جوان ناسووتێ", "poem_description": "١٩٧٥", "poem_text": "دیم کچێکی لەباری لادێیی\nبۆ نوێژ ڕادەخا بەرەڵبێنێ\n\n\nگوتم: «ئەی نازەنین کە ڕوخسارت\nهەموو باخی بەهەشتی خوا دێنێ\n\n\nبۆچی پێت وایە ئەو خودا گەورە\nهێندە بێ ڕەحمە تۆش بسووتێنێ! ؟ »"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "ناڵەی جودایی", "poem_title": "دەستی تەزیو", "poem_description": "١٩٧٦", "poem_text": "حەیفە ئەو دەستە کە گوڵزاری دەنەخشاند، بشکێ\nحەیفە ئەو دەستە کە دڵداری دەگەوزاند، بشکێ\n\n\nحەیفە دەستێ کە بە لەرزی و بە تەزیوی دیسان\nدوژمنی ملهوڕی زۆرداری دەلەرزاند، بشکێ"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "ناڵەی جودایی", "poem_title": "کوانێ؟", "poem_description": "", "poem_text": "کوانێ ئەو پەنجە کە توندی دەگوشی مەمکی توند؟ \nکوانێ ئەو پێیە کە بۆ ژوانێ دەچوو گوندا و گوند؟ \n\n\nکوانێ ئەو چاوە کە هەر جوانی دەبینی و چی دی\nکوانێ ئەو بیرە کە هەڵدەفڕی بەرەو بەرزی و دوند؟"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "ناڵەی جودایی", "poem_title": "پەرستاری ڕەشپۆش", "poem_description": "١٩٧٦", "poem_text": "پزیشکم شەرمەزار بۆوە کە نەیتوانی بکا چارم\nدەبێ هیوام بە مان چەند بێ کە ڕەشپۆشە پەرستارم\n\n\nدەڵێی چۆنی؟ چلۆنت تێگەیێنم دەرد و ئازارم\nبە ساغییش نەیتوانی هەستی من دەرببڕێ گوفتارم"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "ناڵەی جودایی", "poem_title": "بەرەو ئاسۆ", "poem_description": "١٩٧٥", "poem_text": "سۆفیی گۆشەی خانەقا بووم، ئێستە پیری مەیکەدەم\nزاهیدی خەڵوەتنشین بووم، ئێستە مەست و مەیزەدەم\n\n\nسەروی ئازادیش لەبار و دڵگەش و بەرزە، بەڵام\nگیانەکەم! من شێت و شەیدای لار و لەنجەی ئەم قەدەم\n\n\nجیلوەیی جوانی لە هەرچیدا هەبێ خۆشم دەوێ\nڕۆژێ کوشتەی مینیژۆپ و ڕۆژێ گیرۆدەی شەدەم\n\n\nهەر یەکەی بۆ خۆی دەجوولێنێتەوە هەستی دەروون\nزەردەپەڕ، کاروانکوژە، تاریک و ڕوونی سوبحدەم\n\n\nئاسمانی ساو و دەریای مەند و تارمایی چیا\nسێوی لاسوور و بەهێی زەرد و هەناری گوڵ بەدەم\n\n\nکێ وەکوو من سارد و گەرمی ڕۆژگاری چێشتووە؟ \nگا لە دەشتی گەرمەسێر و، گا لە کوێستانی گەدەم! \n\n\nوەک شەپۆلی زێی خوڕەم ساتێ هەدادانم نییە\nگێژ دەخۆم، پێچێ دەدەم، من ڕۆڵە کوردی ئەم سەدەم\n\n\nڕێگە سەخت و پڕ لە کەند و لەند و هەڵدێرە و گەوە\nهەر دەبێ ببزووم، دەبێ بکشێم، وچانی لێ نەدەم\n\n\nسێبەری مەرگم لە پێشدایە و بەرەو مەنزڵ دەڕۆم\nناخی گۆڕی تەنگە جێگام، هەر تل ئاسا بێ قەدەم\n\n\nمن بەرەو ئاسۆ، بەرەو ڕووناکی باڵم گرتووە\nچۆن بەرەو تاریکی دەخشێم، پاڵ وەشەیتانی دەدەم! \n\n\nکانیی ڕوونم دی بەلێشاوی بەهار شلوێ نەبوو\nبەفری گەورەم دی چیای گرت و بەتاوێ بۆ قەدەم\n\n\nژینی کورتم دی پڕاوپڕ بوو لە شانازی و شەرەف\nعومری زۆرم دی کە دوایی هات بەڕیسوایی و نەدەم\n\n\nئاگری سینەم بڵێسەی دێ و وڵات ڕۆشن دەکا\nئەو دەمەی خۆم وەک دڵۆپێک دەچمە نێو دەریای عەدەم"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "ناڵەی جودایی", "poem_title": "جوانی بەس نییە", "poem_description": "", "poem_text": "جوان پەرستم، جوان پەرستم\nبە دیداری جوانان مەستم\n\n\nکە دەبینم کیژی تەڕپۆش\nگشت خەمێ دەکەم فەرامۆش\n\n\nکە کیژێکی جوان دەبینم\nساڕێژ دەبنەوە برینم\n\n\nکە دەبینم لەنجە و لارێ\nهەست ناکەم بە چ ئازارێ\n\n\nکە نازدارێ ڕادەبرێ\nدڵی ساردبۆوەم گڕ دەگرێ\n\n\nکە چاو لە چاوێ دەبڕم\nبە ئاسمانێدا دەفڕم\n\n\nکە ڕێک دەکوشم پەنجەی نەرم\nلەشی سڕم دەبێ گەرم\n\n\nبزەی شیرینی سەر لێوێ\nهەستی پیرانەم دەبزێوێ\n\n\nنازی شۆخێکی نازەنین\nدەمباتە بەهەشتی بەرین\n\n\nبیرم لە بەرم دەڕوێن\nکەچی کچم هەر خۆش دەوێن\n\n\nکچ ئاواتی پیرۆزمن\nخۆشیی دڵی پڕ سۆزمن\n\n\nکچ نووری دیدە و چاومن\nبەندی جەرگ و هەناومن\n\n\nکچ ڕووناکایی ژینمن\nکچ هەتوانی برینمن\n\n\n***\n\n\n\nبەڵام ژین هەر هەوەس نییە\nجوانیش بەتەنێ بەس نییە"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "ناڵەی جودایی", "poem_title": "خاک", "poem_description": "", "poem_text": "بۆت نووسیوم بۆت بنووسم ئەمن چیم؟ \nدوندی قەندیل، گۆڕەپانی هەڵگورد نیم\n\n\nبەرەو بەرزی دەچم ئەگەرچی وردم\nخاکی بەرپێی تێکۆشەرێکی کوردم"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "ناڵەی جودایی", "poem_title": "خۆزگە", "poem_description": "١٩٧٧", "poem_text": "خۆزگە وەک خۆر نەمدیبایە شەوی تار\nخۆزگە تاوێ ڕام نەبواردبایە بێ یار\n\n\nخۆزگە پیری کەلەلای نەدەکردم\nخۆزگە لە یەکەم ژوانگەدا دەمردم"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "ناڵەی جودایی", "poem_title": "خەوم نایە", "poem_description": "", "poem_text": "بەیان ئەنگووت و شەو ڕابورد و من هێشتا خەوم نایە\nدەخوێنن بولبول و قومری، بەڵام قاسپەی کەوم نایە\n\n\nخەیاڵ دەمباتە جێژوانی شەوانی لاوەتی، ئەمما\nخرینگەی بازنە و خڕخاڵ و بەرمووری ئەوم نایە"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "ناڵەی جودایی", "poem_title": "ڕێژنە", "poem_description": "١٩٧٨", "poem_text": "تۆ بەڵێنم پێ بدە تا من بەرەو ژوان ببمەوە\nبمدەیە ماچێکی تەڕ لەم لێوە، با جوان ببمەوە\n\n\nدەستی لەرزۆکم هەتا تێیدایە هێزی بەی گوشین\nلێم گەڕێ تاوێ لە باخی سینە میوان ببمەوە\n\n\nشەنگەبێری بسڕەوە فرمێسکی بێ شوانی ئیتر\nڕەنگە هێشتا لەو چیا و زۆزانە بۆ شوان ببمەوە\n\n\nمن گوڵی سەر گۆڕی ئاواتی لەمێژینەم بەڵام\nڕێژنێکم لێ بدا پێم وایە بۆ ڕوان ببمەوە\n\n\nشێخی سەنعان بۆ کچی گاور لە ئیسلام وەرگەڕا\nمن خەریکم بۆ کچە شێخێ پەژیوان ببمەوە"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "ناڵەی جودایی", "poem_title": "چاویلکە", "poem_description": "١٩٧٧", "poem_text": "لەو دەمەی ڕا دڵم لێی داوە بۆ ژوان\nمن دێوانەی چاوی جوانم، چاوی جوان\n\n\nگەرچی خەڵکی وڵاتی چاو جوانانم\nچاوی جوانم نەدی تێر بەچاوانم\n\n\nهەتا لاو بووم چاوی جوانم لێ ون بوو\nپەچە و ڕووبەند و چارشێوم دوژمن بوو\n\n\nئێستا پیرم و کەوتوومەتە ئاویلکە\nچاوی جوانم لێ ون دەکا چاویلکە"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "ناڵەی جودایی", "poem_title": "ماچی خودایی", "poem_description": "١٩٧٦", "poem_text": "وەرە یارم، وەرە ئەی تازە یارم! \nوەرە ئەستێرەکەی شەوگاری تارم! \n\n\nوەرە ئەی شاپەڕی باڵی خەیاڵم! \nوەرە ئەی شەوچرای ڕووناکی ماڵم! \n\n\nوەرە خاسەکەوی ڕام و کەویی من! \nوەرە ئیلهامەکەی نیوە شەوی من! \n\n\nوەرە ئۆخژنی سینەی پڕ گڕی من! \nوەرە پیرۆزەکەی بەرزە فڕی من! \n\n\nوەرە ئاونگی سەر پەلکی گوڵی سوور! \nوەرە ئاورینگی گەرم و مەشخەڵی نوور! \n\n\nوەرە ئەی ڕێژنە بارانی بەهاری! \nوەرە شێعری تەڕی پڕ وردەکاری! \n\n\nوەرە ئەی نەونەمامی باخی ژینم! \nوەرە ئەی شاگوڵی مێرگی ئەوینم! \n\n\nوەرە کاروانکوژەی کاتی بەیانیم! \nوەرە بیرەوەری و ئاواتی جوانیم! \n\n\nوەرە ئەی بوت هەتاکوو بتپەرستم! \nوەرە مەمکۆڵەکەت بگرم لە مستم! \n\n\nوەرە ئەی «خەج»، وەرە ئەی «خاتووزین»م! \nوەرە با بەژن و باڵاکەت ببینم! \n\n\nوەرە با دامرێ ئاوات و تاسەم! \nوەرە با بسکەکەت لادا هەناسەم! \n\n\nوەرە با هەڵمژم ئەم لێوە گەرمە! \nوەرە با هەڵگوشم ئەم ڕانە نەرمە! \n\n\nوەرە جوانێ، وەرە نازت بکێشم! \nوەرە وەک دەستەگوڵ داتنێم لە پێشم! \n\n\nوەرە با بەس بکەم ئەو باوە باوە! \nوەرە با بێن بکەم ئەو بسکە خاوە! \n\n\nوەرە با دەس لە باڵاکەت وەرێنم! \nوەرە کوڵمەم لە کوڵمەی تۆ خشێنم! \n\n\nوەرە سوور بە لەسەر وادە و بەڵێنی! \nوەرە کورد بە و مەکە پەیمان شکێنی! \n\n\nوەرە گیانم فیدای چاوی ڕەشی تۆ! \nوەرە با هەست بکەم گەرمی لەشی تۆ! \n\n\nوەرە ماچم دەیە ماچی خودایی! \nکە بێزارم لە ماچی سینەمایی!"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "ناڵەی جودایی", "poem_title": "عیشق و ئازادی", "poem_description": "١٩٧٧", "poem_text": "ئەگەرچی شەو درەنگە ساقی بۆم تێکە کەمێکی تر\nکەوا ئەمشەو سەری هەڵدا لە ناخمدا خەمێکی تر\n\n\nلەبادە ئەم ژەمە تێرکە منی تینووی جگەرسووتاو\nبەچی دیارە کە دەیبینم شەوێکی تر، ژەمێکی تر! \n\n\nئەوەندە دەردەدار و بێ پەرستارم کە پێم وایە: \nلەسەر کێکی تەمەن هەڵناکرێ تازە شەمێکی تر\n\n\nگەلێکم ڕۆژگاری تاڵ و شیرین ڕابوارد، ئاخۆ\nمەرگ مەودا دەدا دیسان ببینم سەردەمێکی تر! \n\n\nگەیشتمە سەر ترۆپکی ئارەزوو ڕۆژێ، کەچی ڕوانیم: \nلە پێشمدایە زەرد و ماه و سەخت و ئەستەمێکی تر\n\n\nهەتا چارشێو بەسەر تۆوە دەبینم نازەنینی کورد\nبەسەر بیبیلەکەی چاوی منا دەکشێ تەمێکی تر\n\n\nنەما «خانی» هەتا چیڕۆکی عیشقی ئێمە داڕێژێ\nدەنا هێشتا لە کوردستان دەژین «زین و مەم»ێکی تر\n\n\nپەپوولەی خۆشەویستیی من لە شوێنێ ناگرێ ئارام\nدەنیشێ و باڵی دەبزێوێ لەسەر سینە و مەمێکی تر\n\n\nهەزار هێندە پەرێشان و سیاچارە بژیم هێشتا\nلەنێو دڵدا هەمە ئاواتی خاڵ و پەرچەمێکی تر\n\n\nهەتاکوو دواپشوو ڕێبواری ڕێگای عیشق و ئازادیم\nئەگەر بێجگە لە ناکامیش نەبینم بەرهەمێکی تر\n\n\nکە فرمێسکم لەسەر ڕوخساری کیژی دڵشکاو بینی، \nگوتم: یاخوا لەسەر سوور گوڵ نەبینم شەونمێکی تر\n\n\nشەوێکی چاوەنواڕت بووم، نەهاتی گیانەکەم، ویستت\nمنی دڵ ناسکی شاعیر بگێڕم ماتەمێکی تر\n\n\nخدر نیم بۆ تەمەن شێت بم بەکانیی ژینێ دانووسێم\nئەوەندەم ژین دەوێ تا دەم دەنێمە نێو دەمێکی تر\n\n\nبەتۆ چارەی چلۆن دەکرێ دەروونی پڕ لە ناسۆرم\nخەساری بۆ دەکەی دوکتۆری زانا مەرهەمێکی تر\n\n\nبەهار و گوڵ، کچ و مانگەشەو، شێعری تەڕ و بادە\nلەوەی زیاتر جەنابی شێخ گەرەکتە عالەمێکی تر"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "ناڵەی جودایی", "poem_title": "شەرابی خەست", "poem_description": "١٩٧٨", "poem_text": "جێژنی نەورۆزە، شەرابم خەستترە\nتا نەڵێن بولبول لە شاعیر مەستترە\n\n\nجوانی گوت شۆخی لەباری بادەگێڕ: \n«ئەو کەسەی سەرمەستترە، سەربەستترە»\n\n\n«ئانچنان را ئانچنانتر می‌کند»\nشاعیری دەروەست بەمەی دەروەستترە\n\n\nچیمەنی شێلا بەشایی کیژی کورد\nوەی دڵم لەو چیمەنە پێ پەستترە\n\n\nمن بڕستم لێ بڕا یا کیژی شار\nزۆر لە کیژی دەشتەکی بەیدەستترە"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "ناڵەی جودایی", "poem_title": "سازی ناساز", "poem_description": "", "poem_text": "بلبلی باڵشکاوی وەختی گوڵم\nهەر شەپۆڵان دەدا دڵی لە کوڵم\n\n\nکوردی بەندیی بەیانی نەورۆزم\nگڕی گرتووە دەروونی پڕ سۆزم\n\n\nموغی بێ ئاگری شەوی یەلدام\nچاوەڕێی چارەنووسی ناپەیدام\n\n\nکەوی بێ دەنگی نەوبەهارانم\nگوڵی بێ ڕەنگی چاو لە بارانم\n\n\nکونجی جێژوانی چۆڵ و خامۆشم\nسێبەری نازەنینی ڕەشپۆشم\n\n\nدەستی بەربووی کچی گەڕی شاییم\nهەستی خنکاوی لاوی سەوداییم\n\n\nکێلی گۆڕی شەهیدی گومناوم\nتاکە داری کڕووزی بێ ئاوم\n\n\nدەفتەری شێعری شاعیری ڕووتم\nشەمی سەرگۆڕ و داری تابووتم\n\n\nکونی گیراوی کۆنە شمشاڵم\nخەونی ئاڵۆز و خاتیرەی تاڵم\n\n\nژیلەمۆی ئاگری بەیانانم\nباوکی فرمێسکم و کوڕی ژانم\n\n\nباڵە سووتاوەکانی پەروانەم\nشووشە بادەی بەتاڵی مەیخانەم\n\n\nچڵە ڕێحانی دوورە دێراوم\nسازی ناسازی هەڵپەسێرراوم\n\n\nتکە ئاونگی سەر گەڵای زەردم\nخەستەو و دەردەداری چی دەردم\n\n\nئاخرین تیشکی خۆری پایزم\nشاعیری پیری تووڕەو و زیزم\n\n\nچۆن دەتوانم بە تۆ بڵێم من چیم؟ ! \nخۆم گومانم هەیە کە هەم یا نیم؟ !"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "ناڵەی جودایی", "poem_title": "ئێوارەی پایز", "poem_description": "", "poem_text": "لە ئاسۆیەکی دوورە دەست\nئاوابوو زەردەی پایزی\nدەتگوت بووکێکی بێ نازە\nپەردە جێ دێڵێ بە زیزی\n\n\nپەڵە هەورێکی چڵکنە\nگرتی سووچێکی ئاسمان\nگەڵای زەردی دارێک وەری\nزریان بردی بەرەو نەمان\n\n\nجووتێک کۆتری سەر بەکڵاوە\nهەڵکورماون لە سوانەیەک\nدیارە لەو دەوروبەرانە\nپێیان شک دێ هێلانەیەک\n\n\nپاساریی سەرداری کۆڵان\nفڕە و جیکەیان لێ بڕا\nقەل فڕی... فڕی... تا ون بوو\nهەر ڕووڕەشیی خۆی پێ بڕا\n\n\nشەپۆڵێک مۆسیقای بەسۆز\nهات و ڕابورد بە بن گوێمدا\nشوێنێکی بۆ خۆی کردەوە\nلە ناخی دڵی توێ توێمدا\n\n\nئاخر کۆڵی بۆ بردە ژوور\nباربەرێکی درێژی ڕووت\nدەرکی دووکانی گاڵە دا\nمام حاجیو بەرەوماڵ بزووت\n\n\nنازدارێکی چارشێو بەسەر\nبەتەنیشتمدا تێپەڕی\nبەغار هات و توند قیژاندی\nڕووتەڵەیەک بە بەدفەڕی\n\n\nکەمێک ڕاوەستا جا ڕابورد\nئەو لاوەی جادەی دەپێوا\nدیاربوو خێسێکی دابوویە\nئەو شۆخە لە بن چارشێوا\n\n\nکیژێک خۆی لە ژوور کوتاوە\nدەرکەی حەوشەکەی پێوەدا\nئیتر شوێنەواری جوانی\nبەدی ناکەم لەم نێوەدا\n\n\nتا تاریکان پەیدا دەبێ\nچۆڵ و چۆڵتر دەبێ جادە\nنە دێتە دەر کیژی لەبار\nنە ڕادەبرێ لاوی سادە\n\n\nهەوا بوولێڵە، ئاو لێڵە\nگوڵ سیس بووە، گەڵا زەردە\nتەنانەت ڕەنگی گۆڕاوە\nئەم دیوار و دار و بەردە\n\n\nتەماشای هەر شتێ دەکەم\nڕەنگی پایزی گرتووە\nجوانی خۆی لێ شاردوومەوە\nدزێوی ڕیزی گرتووە\n\n\nچاوم لە ئاسمان بڕی\nدڵم هێندەی دیکە گیرا\nگەلێک بیرەوەریی کۆنم\nلەپڕ هاتنەوە بەبیرا\n\n\nئارام ئارام بەلۆژە لۆژ\nئەوا بەرەو ماڵ بوومەوە\nنە کەس لە پێشمدا دەڕوا\nنە کەس دیارە بەدوومەوە\n\n\nنا نا ناڕۆم، مەلەی دەکەم\nلەنێو دەریای مەندی خەیاڵ\nداهێزاو و ڕووگرژ، تووڕە\nدڵ پڕ تاسە، مێشک بەتاڵ\n\n\nئاخ، دیسان ڕووپەڕێک دڕا\nلە ڕۆژ ئەژمێری تەمەنم! \nئاخ، دیسان شەو داهاتەوە\nمن هەروا دوورە وەتەنم! \n\n\nئاخ، دیسان چوومە ژێر باڵی\nڕەشی شەوگاری تەنیایی! \nئاخ، دەبێ دیسان بچێژم\nژەهراوی تاڵی جودایی! \n\n\nئاخ، دیسان دەبێ ڕابوێرم\nلە ژوورێکی سارد و سڕدا! \nدەگەڵ ئازار دەستەملان بم\nتا بەیان لە نوێنی شڕدا! \n\n\nدەڕۆم، دەترسم، دەلەرزم\nلە پەلاماری مۆتەی شەو\nداد لە دەس ئەم دڵەی بە خەم! \nوای لە دەس ئەم چاوەی بێ خەو! \n\n\nدەڕۆم تا سەر پێکەوەنێم\nدەگەڵ زام و دەرد و ئێشم\nدەڕۆم تا شەوێکی پایز\nمن شەونخوونی بکێشم\n\n\nدوور قاقایەکم گوێ لێ بوو\nدەتگوت گوللەم پێوە دەنێ\nچۆن بە ئێوارەی پایزیش\nئی وا هەیە پێ بکەنێ! \n\n\nخەیاڵم ببوو بە وشە\nنەمزانی کەس بەدوامەوە\nدەنگێکی لەرزۆک و نەرم\nبەسپایی جوابی دامەوە: \n\n\n«بەڵێ هەن و یەکجار زۆرن\nبازرگانی فرمێسک و خوێن\nبەڵێ هەن و پێ دەکەنن\nبە سەر بە هەش، بە مل بە کوێن\n\n\nبەڵێ هەن و پێ دەکەنن\nبە من، بە تۆ، بە هەزاران\nبە داخی باوک کوژراوان\nبە هەنیسکی هەتیوباران\n\n\nبە نەزانی، بە نەخۆشی\nبە تاریکان، بە شەوەزەنگ\nبە زنجیر، بە تەناف، بە دار\nبە گرتووخانەی تەڕ و تەنگ\n\n\nبە بۆکوڕووز بە چڕە دووکەڵ\nبە هاڵاو، بەگڕ، بەئاگر\nبە تەم، بە مژ، بە هوڕە، بە دۆک\nبە تۆفانی وڵات داگر\n\n\nبە بوومەلەرزە، ڕەشەبا\nبە سووتمان و زیان و زەڕ\nبە هەرچی خراپ و شوومە\nبەگشت دەسکری خوای شەڕ\n\n\nبە ناڵە، بە کوڵ، بە گریان\nبە سینگ کوتان، بەڕوو ڕنین\nبە بەرگی ڕەش، بە چاوی سوور\nبە گۆڕخانە، بەکۆڕی شین\n\n\nبە کەلاوە، بە کوندەبوو\nبە دیواری هەرەس هێناو\nبە داوێنی تیتۆڵ تیتۆڵ\nبە ئانیشکی پینەکراو\n\n\nبە نووکە نووکی بێوەژن\nبە هانە هانی ماندووان\nبە زیڕەزیڕی منداڵان\nبە نووزەی نیوە زیندووان\n\n\nبە نەڕە نەڕی جەللادان\nبە قرمە قرمی شەست تیران\nبە ویڕە ویڕی قەمچییان\nبە ئەشکەنجەی ڕووناکبیران\n\n\nبە چڵکی یەخەی کرێکار\nبە کەفی سەر شانی جووتێر\nبە پەچە و ڕووبەند، بە خەنجەر\nبە یەک نەبوونی مێ و نێر\n\n\nبە قەڵەمی بەزیوی کول\nبە زمانی لەبندا بڕاو\nبە دەرکی داخراوی فێرگە\nبە کتێب و دەفتەری دڕاو\n\n\nلە قامووسی ئەوانەدا\nبەزەیی مانای نەماوە\nبێزیان لە بزە هەڵدەستێ\nوازیان لە خوێن و زووخاوە\n\n\nهەر دڵۆپی خوێنی لاوێ\nبۆ وان یاقووتێکی سوورە\nهەر تکەی فرمێسکی کیژێ\nبۆ وان مرواریی بەرموورە\n\n\nهەناسەی ساردی ئاواران\nکۆشکی ئەوان گەرم دەکا\nلەشی ڕەق و زگی برسی\nجێ پاروویان نەرم دەکا\n\n\nسەرمایەی وان لەگەڕدا بێ، \nبا زۆر دەرک بەقوڕ گیرێ! \nدۆلار لە برەو نەکەوێ\nبا کۆڵەوار بێ داپیرێ! \n\n\nدەبا خوین بێ و سەران بەرێ\nچەرخی کارگەیان بگەڕێ\nپێ دەکەنن، پێ دەکەنن\nبە بڵێسەی ئاگری شەڕێ»\n\n\nگوتم: «کەوابوو، ئاشنا! \nبەشی ئێمە لەنێو چوونە»\nگوتی: «نا، نا، دوور بنواڕە... \nدوور بنواڕە... ئاسۆ ڕوونە...»"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "ناڵەی جودایی", "poem_title": "سووڕی دەوران", "poem_description": "", "poem_text": "زەمانی زوو هەبوو میرێکی زۆردار\n\nدزێو و دڵڕەق و خوێنڕێژ و لاسار\n\n\nدڵی خۆش بوو بە ئازاری هەژاران\n\nبە دەس ئەو چوون هەزاران و هەزاران\n\n\nقسەی خۆشی دەگەڵ خەڵکی جوێن بوو\n\nهەمیشە تیخی جەللادیی بە خوێن بوو\n\n\nسەری زۆر لاوی جوانچاکی بڕیبوو\n\nزگی زۆر پیاوی دڵپاکی دڕیبوو\n\n\nڕق و قینی لە نێوچاوان دەباری\n\nدزی و سووتمان و کوشت و بڕ بوو کاری\n\n\nبزەی هەرگیز نەبینرابوو لەسەر لێو\n\nدەغەزری وەک یەکانە و بڕڕەکی کێو\n\n\nدڕندەی هار و ماری بێ ڕەزا بوو\n\nلە تاڵان و بڕۆیە شارەزا بوو\n\n\nلە ترسانی وڵات پڕ ترس و ڕەو بوو\n\nڕمووزنەی تاریکان و خێوی شەو بوو\n\n\nگڕووگریان بە ناوی ئەو دەکرد ژیر\n\nلەوی تۆقیبوو هەم زارۆک و هەم پیر\n\n\nمەکۆی جەردە و چەتان بوو دیوەخانی\n\nغوڵام و نۆکەری بوون نانی نانی\n\n\nلەوی بێزار بوو ئینسانی بە نامووس\n\nتەشی ڕێس بوو لە دەرکی ئەو زمان لووس\n\n\nدەیانکرد خزمەتی وەک دیل و بەندە\n\nهەتیوچە و سەرسەری و سۆدرە و سەهەندە\n\n\nلە هەق بێزار و دڵ بەستەی ڕیایی\n\nیەکەم تۆچێنی کێڵگەی بێ وەفایی\n\n\nنەیاری چاکەو و یاری خراپە\n\nخەزێنەی کون بڕ و شاری خراپە\n\n\nپەڕی قامووسی ئەویان کردبوو داگیر\n\nوشەی دار و تەناف و کۆت و زنجیر\n\n\nبە ڕاستی ملهوڕێک بوو دوژمنی گەل\n\nلەبەر ئەو نەیدەوێرا کەس بڵێ: لەل\n\n\nخودا ڕازی بوو لێی، ئەمما خودای شەڕ\n\nلە خەڵکی بەر ببوو وەک گورگی نێو مەڕ\n\n\n***\n\n\n\nبەڵام کیژێکی بوو ئەو گەندە پیاوە\n\nکە دەتگوت خوشکی ئاونگ و خوناوە\n\n\nلەبارێ، نازەنینێ، کوڵمە ئاڵێ\n\nنیگارێ، دڵڕفێنێ، چاو کەژاڵێ\n\n\nبەژن باریک و باڵابەرز و تەڕپۆش\n\nیەسک سووک و ڕەزا شیرین و ڕووخۆش\n\n\nهەنی جوانتر لە مانگی ئاسمانی\n\nپەڕی ڕەشداڵی بوو ئەبرۆی کەمانی\n\n\nبسک ڕەشتر لە ڕۆژی ژێر چەپۆکان\n\nپەشێواوێ کە ژیری بۆ پەشۆکان\n\n\nکەزی خاوتر لە خاوی لا نواڵە\n\nلە شەرمی کوڵمی سوور بۆوە گوڵاڵە\n\n\nئەوی تیری ئەوین جەرگی نەکۆڵێ\n\nنەبوو ئاگای لە پێکانی مژۆڵێ\n\n\nبزەی دەرمانی دەردی دەردەداران\n\nوشەی وەک بەختەبارانی بەهاران\n\n\nسەمای پەریانە دەتگوت لار و لەنجەی\n\nپەڕی گوڵ دەییەشاندن دەست و پەنجەی\n\n\nکوڕەی هەردی دەهێنا گۆی مەمانی\n\nلەلای وەی تامی دەسبازیی دەزانی\n\n\nهەموو شێوەی لە بابی خۆی جودا بوو\n\nفریشتەی پاکیی و خێری خودا بوو\n\n\nتەبیعەت ئەو کرەی وا ورد تەنیبوو\n\nخودای جوانی لە خۆشیانی خەنیبوو\n\n\nدەگەڵ ئەو جوانییە خاوەن شەرم بوو\n\nدڵی زۆر نەرم و خوێنی زۆر گەرم بوو\n\n\nدەبوو جێی ئەو بەرزتر با لە هەوران\n\nکەچی دەژیا لە ژووری ماڵی گەوران\n\n\nدەبوو چەتری سەری باڵی هوما با\n\nنەوەک ئاوا لە ڕووپۆشێ خزابا\n\n\nدەبوو سواری قەڵاندۆشی هەڵۆ با\n\nلە بەرزایی چیادا سەربەخۆ با\n\n\nنەوەک لێی داخرابا دەرکی حەوشە\n\nژیابایە لەنێو ئەو غەور و خەوشە\n\n\nدەبوو ژوانگەی لەکن ڕاوگەی کەوان با\n\nنەوەک وا چاو لە دەستی دەرکەوان با\n\n\nدەگەڵ پێروو بکا ڕاز و نیازێ\n\nگەلاوێژی بە هاوڕازی بنازێ\n\n\nبکا سەیرانی زەرد و ماه و ڕازان\n\nلە خەو ڕابێ بەسیڕەی سەقر و بازان\n\n\nگزینگ بنگێوێ کوڵمەی ئاگرینی\n\nشنە ببزێوێ بسکی پڕ لە چینی\n\n\nدەگەڵ گوڵ پێکەنێ فێنکی بەیانی\n\nسەرانسەر پڕ لە خۆشی بێ ژیانی\n\n\nدەگەڵ بولبول بڵێ حەیران و بەستە\n\nخەڵک شەیدا بکا بەو شۆر و هەستە\n\n\nدەبایە چێژی ئازادی بچێژێ\n\nنەوەک فرمێسکی نامرادی بڕێژێ\n\n\nبە ئاونگێ بشوا ڕوخساری پاکی\n\nلە پاکان ون نەبێ دیداری پاکی\n\n\nدەبوو بوکشن دەس و پەنجەی لە گۆوەند\n\n«کوڕی، دیواندڕی»، بەند هەڵبڕێ، ڕەند\n\n\nدەبوو جووتی ژیانی هەڵبژێرێ\n\nنەوەک بابی بە سەوقاتی بنێرێ\n\n\nقەفەس زیندانی تاوسی شۆخ و مەستە؟ \n\nکچی جوان و لەبار و دەرکی بەستە؟ \n\n\nکچی بێ بەش لەنێو بورج و قەڵادا\n\nدوڕە ئەمما لە دوڕ دورجی بەڵادا\n\n\nدەبا هەر ئەتڵەس و دیبای لەبەر بێ\n\nکچێک ڕوو بەستەو و چارشێو بەسەر بێ\n\n\nبڵا پاژنەی لە زێڕبێ کەوشی جوانێ\n\nکە دانرابێ لە دەرکی دەرکەوانێ\n\n\nبە کاری چی دێ خشڵ و زێڕ و زێوەر\n\nکچێکی نەشتە نێو خەڵک و جەماوەر\n\n\nبە کاری نایە بەرگی جوان و مومتاز\n\nکچێکی چاوی دووروابێ وەکوو باز\n\n\nلە ژاری تاڵترە خۆراکی چەوری\n\nکچێک وەک ڕۆژ نەیێتە دەر لە هەوری\n\n\nسیاچاڵی کچانە کۆشکی میران\n\nهەزار خۆزگە بە کاولاشی فەقیران\n\n\nبە قانوونی تەبیعەت ناژی بێ جووت\n\nئەوی ئینسانە، جا دارایە یا ڕووت\n\n\nکچی میر و گەدا دڵیان هەیە دڵ\n\nدڵیش ناکا لە دڵداری و ئەوین سڵ\n\n\nڕەبەن تامی ژیانێ چۆن دەزانێ\n\nئەگەر «پێ»شی بگاتە ئاسمانێ\n\n\nکەسێک جووتی نەبوو خۆشیی نەبینی\n\nبەهەشت ناهێنێ ڕۆژێ دێر نشینی\n\n\nکەسێکی ژینی بێ ژوان ڕابوێرێ\n\nهەموو ژانی جیهانی پێ دەوێرێ\n\n\nئەوین مایەی ژیان و بوون و مانە\n\nئەوین ڕایگرتووە دەوری زەمانە\n\n\nئەوین نەبوایە پێی ناوێ بخۆی سوێند\n\nجیهان چۆڵ بوو پەپووش تێیدا نەدەخوێند\n\n\nژیانی بێ ئەوین دەشتی نەبوونە\n\nلە سایەی عیشقە ئەم دنیایە ڕوونە\n\n\nژیانی بێ ئەوین گشتی زیانە\n\nکچیش نەیخوارد فریوی ئەم ژیانە\n\n\nوەدووی دڵ کەوت و پچڕی بەند و پێوەند\n\nدڵی خۆی دا بە لاوێکی هونەرمەند\n\n\nهونەرمەندێکی پاکی بەرزە ئاکار\n\nکە جارجار ڕێی دەکەوتە ماڵی خوونکار\n\n\nهونەرمەندێ کە هەر نەغمێکی تاری\n\nگڕ و ئاورینگ و پشکۆی لێ دەباری\n\n\nهونەرمەندێ کە دەنگی پڕ خورۆشی\n\nبە بەندێ دەیپەڕاند دەرد و نەخۆشی\n\n\nهونەرمەندێ کە هەستی ئاگرین بوو\n\nدەروونی پڕ لە ناسۆر و برین بوو\n\n\nهونەرمەندێ کە سووتاوی ئەوین بوو\n\nهەموو ئەندامی سۆز و تاو و تین بوو\n\n\nهونەرمەندێ کە زادەی دەرد و خەم بوو\n\nزەدەی دەستی ڕەشی دێوی ستەم بوو\n\n\nهونەرمەندێ بە زگ برسی و بە چاو تێر\n\nلە شەڕ بێزار و دۆستی ئاشتی و خێر\n\n\nهونەرمەندێکی عەسری فیئوداڵی\n\nدڵی پڕ بوو، بەڵام گیرفانی خاڵی\n\n\nشەوانی بەزم و شایی و شەونشینی\n\nلە درزی پەردە یەکتریان دەبینی\n\n\nکە تێک دەڵقا نیگای پڕ گفتوگۆیان\n\nدەیاندرکاند بەسانی ڕازی خۆیان\n\n\n***\n\n\n\nکوڕیش سەوداسەری کیژی ئەمیر بوو\n\nلە داوی خۆشەویستیدا ئەسیر بوو\n\n\nئەوین نابینێ بەینی قەوم و دینان\n\nئەوین نازانێ فەرقی توێژ و چینان\n\n\nئەوین دوو دڵ دەکا مەفتوونی یەکتر\n\nلەکن ئەو وەک یەکن ئیسلام و گاور\n\n\nئەوین خاتوو زڵێخای نەرم و هێدی\n\nدەکاتە دیلی عەبدی زێڕ خریدی\n\n\nئەوینە شێخی سەنعانی غەیب زان\n\nدەکاتە گاور و شوانی بەرازان\n\n\n***\n\n\n\nئەگەر خاتوون گرفتاری ئەوین بوو\n\nئەوینی لاوەکە زیاتر بەتین بوو\n\n\nگڕی گرتبوو دەروونی پڕ لە جۆشی\n\nلە تاوانی نەمابوو هۆشی خۆشی\n\n\nلە سوێی ئەو شۆخە ئۆقرەی لێ بڕابوو\n\nلە ژیندا ژان و ئێشی پێ بڕابوو\n\n\nئەوینی ئەو دووانە دوور بە دوور بوو\n\nکە دیواری قەڵای میری سنوور بوو\n\n\nسنوور و شوورەو و تامان و پەرژین\n\nلە تامەزرۆی ئەوینێ تاڵ دەکەن ژین\n\n\nقەڵا سەخت و حەرەمخانە پڕاوپڕ\n\nدەرک گاڵەدراو و دەرکەوان دڕ\n\n\nمەگەر باڵدار بەسەر کۆشکا فڕیبا\n\nمەگەر لێمشت دڵی شوورەی دڕیبا\n\n\nمەگەر ڕۆژێکی بەزمی بایە خوونکار\n\nکوڕیشیان بردبایە لێ بدا تار\n\n\nلە درزی پەردە دیبای بەژنی یاری\n\nلە سیحری تێپەڕاندبا سۆزی تاری\n\n\n***\n\n\n\nزەمان ڕابرد، پتر بوو هەستی دۆستی\n\nبەڵێ هەستە کە میر نایەن دەرۆستی\n\n\nلە دەوری هەستی کەس ناکێشرێ شوورە\n\nخەیاڵیش شارەزای پشتی سنوورە\n\n\n***\n\n\n\nهەراسان بوو کچی میری بە جارێ\n\nگوتی: «بەسیەتی با ڕاسپێرمە یارێ»\n\n\nژنێکی ڕاسپاردە کن هونەرمەند\n\n«ئیتر ئەو بێ بەشی و سووتانە تا چەند؟ ! \n\n\nخەمی دووری نەخۆین، هەرچی دەبێ، بێ! \n\nدەبا بێ و بڕۆین، هەرچی دەبێ، بێ! \n\n\nوەڕز بووم لەو ژیان و پنج و مۆرە\n\nبە ئازادی بژیم تاوێکی زۆرە\n\n\nهەموو زێڕ و جل و نۆشین و خواردن\n\nفیدای تاوێ دەگەڵ ئەو ڕابواردن\n\n\nهەتا کەی مەینەتی دووری بچێژین! \n\nهەتا کەی بووکی ئاواتمان بنێژین! \n\n\nهەتا کەنگێ خەیاڵ بگرینە باوەش! \n\nبلەرزێنێ مچوڕکی بێ بەشی لەش! \n\n\nهەتا کەی ئەو نەبینم تێر بە چاوان! \n\nلەسەر من داخرابێ دەرکی باوان! \n\n\nهەتا کەی داخرێ سینگ و بەرووی من! \n\nهەتا کەی نەشکێ تاسە و ئارەزووی من! \n\n\nدەبا بێ و ڕوو بکەینە دوور وڵاتان! \n\nنەجاتم دا لە نێو شوورە و قەڵاتان! \n\n\nئەگەر مەردە، بە جەرگە، پاکە، سەرباز، \n\nدەبا بێ و من بکا لەو بەندە دەرباز! \n\n\nنزا و پاڕانەوە و گریان و ناڵە\n\nچ سوودێکی هەیە، نووشتەی بەتاڵە\n\n\nنەبێ باکی لە خوێڕیی دیوەخانان\n\nبە پیاوان دێنەدەر گەوهەر لە کانان\n\n\nبە زۆر بشکێ دەبێ دەرکی قەڵایە\n\nدەنا ئەو دەرکە بۆ کێ ئاوەڵایە»\n\n\n***\n\n\n\nئەوەی بیست لاوۆ گەشکەی گرت لە تاوان\n\nگوتی: «ئامادە و سازم بە چاوان\n\n\nدڵم ناوێ نەبێ قوربانی نازی\n\nسەرم ناوێ نەبێتە بەردەبازی\n\n\nئەوا بۆی ئاوەڵایە باوەشی من\n\nبەسە بۆ من کە ئەو بێتە بەشی من\n\n\nلە ڕێی ئەودا بەخت کەم گەر ژیانم\n\nبە سەربەرزی و بە شانازیی دەزانم\n\n\nلە پێناوی ئەوا گەر بچمە سەر دار\n\nلە ژێر پێمدا دەبینم مەزن و سەردار»\n\n\n***\n\n\n\nشەوەزەنگێ بە زەبری زێڕ و بەرتیل\n\nکراوە دەرکی زیندان بۆ کچی دیل\n\n\nکچە گۆڕیەوە کۆشک و تاج و تەختی\n\nدەگەڵ ئازادی و ئازار و سەختی\n\n\nبە جووت ڕۆیین دەگەڵ یاری وەفادار\n\nبەرەو موڵکی ئەوین و ژینی ساکار\n\n\nسنووریان هەڵبوارد و چوونە شارێ\n\nلەوێش فەرمانڕەوا بوو نابەکارێ\n\n\nلەوێش میرێکی زاڵم کاربەدەس بوو\n\nلەوێش بێ چاووڕوویەک داربەدەس بوو\n\n\nلەوێش زیندان و بەندیخانە پڕ بوون\n\nگزیر و پاسەوان شوێن گێڕ و دڕ بوون\n\n\nلەوێش هەر سەربزێوی باسی سەر بوو\n\nلەوێش دنیا بە کەیفی بێ هونەر بوو\n\n\nلەوێش ناپیاوی بازاڕی گەرم بوو\n\nلەوێش باو باوی پیاوی بێ شەرم بوو\n\n\nلەوێش پیسکە و درۆزن کاری باش بوو\n\nلەوێش مەردایەتی و پاکی لە پاش بوو\n\n\nکوڕ و کیژی لەباری پاکی ساکار\n\nلە ڕێی ژینا لەوێ بوونە کرێکار\n\n\nلە بۆ نانێک و بۆ یەک تۆزە پێخۆر\n\nیەکێکیان بوو بە پاڵە و یەک بە جلشۆر\n\n\nئەگەرچی زۆر گران بوو ئەو ژیانە\n\nبەڵام کەیفی هەبوو بەزمی شەوانە\n\n\nبە ڕۆژ ئاوارە بۆ پێخۆر و نانی\n\nبە شەو دەستەملان بوون تا بەیانی\n\n\nلەشی ناسک کە ئازاری دەبینی\n\nزمان دەیگوت ژیان چەند نازەنینی! \n\n\nلە دنیادا نەبینرا نۆشی بێ نێش\n\nکەسێک خۆشیی دەوێ حازر بێ بۆ ئێش\n\n\n***\n\n\n\nئەمیریان کرد کە لەو کارە خەبەردار\n\nبە خۆی دادا وەکوو ورچی بریندار\n\n\nبە ڕقدا چوو بە ناهەق خوێنی ڕشتن\n\nگزیر و دەرکەوانی گرت و کوشتن\n\n\nهەمیشە دەیگوت: «ئەی ئەو ئابڕووچوونە\n\nشتی وا نەیبووە وێنە و نموونە\n\n\nکچی من بێ بە جووتی بۆرە پیاوێ، \n\nدەکوژرێ، خۆی لە ماڵی کابە باوێ! \n\n\nدەبێ من چۆن بژیم و چۆن بمێنم! \n\nلەنێو هاوشانی خۆمدا سەر هەڵێنم! \n\n\nکچی من هەڵگرن، وەڵڵاهی جوانە! \n\nکچی من بۆ کچی گاوان و شوانە! ؟ \n\n\nلەنێو مسکێنی خۆم دەبمە پڵیتە\n\nنەکوژم ئەو هەتیوە و ئەم سەڵیتە\n\n\nنەیانهێڵم دەبێ لەو سەرزەمینە\n\nلە شانم دادڕم ئەو پینە شینە\n\n\nوەکارخەم دەستەڵات و هێزی زۆرم\n\nبە خوێنێ ئەو پەڵە و نەنگە وەشۆرم»\n\n\n***\n\n\n\nبە ڕێی کردن گەلێ شەیتان و شۆفار\n\nهەتا بیکەن لە حاڵی وان خەبەردار\n\n\nتوولەی شوێنگێڕی بەردانە مڵ و مۆ\n\nوەکار کەوتن لە ڕاوێچکە و لە بابۆ\n\n\nچ ناپیاون ئەوانەی سوودپەرستن\n\nدژی خاوەن دڵی شەیدا دەوەستن\n\n\nچ سپڵەن ئەو سەگانەی گورگەمێشن\n\nکەلاک بۆ گورگی برسی ڕادەکێشن\n\n\n***\n\n\n\nگەڕان شۆفارەکان قوژبن بە قوژبن\n\nوڵاتیان دا سەراسەر سەنگ و سووژن\n\n\nگەڕان شار و گەڕان دێهات و هۆبە\n\nهەموویان پشکنی نۆبە بە نۆبە\n\n\nگەڕان کێو و چیا و ئەشکەوت و زەندۆڵ\n\nگەڕان کادێن و کەندوو و ئاخوڕ و هۆڵ\n\n\nسەروشوێنیان نەبوو پەیدا لە هیچ کوێ\n\nکەسێ نەیدیبوو دوو شەیدا لە هیچ کوێ\n\n\nبە میریان ڕاگەیاند وەک ڕۆژە ڕەوشەن: \n\nکە «لێرە نین، پەڕاندوویانە کەوشەن»\n\n\nگوتی: «پێتان دەدەم ئەمجارە فەرمان\n\nبچن بۆ وڵاتی دوور و دەوروبەرمان\n\n\nبڕۆن و ڕامەوەستن، هیچ مەترسن\n\nهەواڵی ئەو دووانەم بۆ بپرسن\n\n\nلە هەر کوێیە هەبن بیاندۆزنەوە بۆم\n\nوەکوو تاژیی بەکار بیانقۆزنەوە بۆم\n\n\n«دەدەم پارە و خەڵاتی باش بە ئێوە\n\nکە بۆم دەردەس کەن ئەو دوو سەربزێوە\n\n\nلە بان هەوران بژین یا تەختی بەحران\n\nلە داویان خەن بە فێڵ و فەند و مەکران\n\n\nگوتوویانە کە خزمەتکاری چاکی\n\nدەبێ وەک داڵ بکەی بۆنی کەلاکی\n\n\nلە ئێوە کار و تێکۆشان، لە من ماڵ\n\nدەتانهاڕم بەسەریانا نەبن زاڵ»\n\n\n***\n\n\n\nقەڵای میران بەدەس ناکەس دەنەخشێ\n\nکە «دار هۆرەی لە خۆی بێ زوو دەقەڵشێ»\n\n\nئەگەر زێڕ و دراو دەوری نەبووبا\n\nبلووری ژین دەبوو غەوری نەبووبا\n\n\nئەگەر پارە نەبووبا بیروبڕوا\n\nدەبوو زاڵم لە کوێ وا دەستی بڕوا؟ \n\n\nئەگەر خوێڕی نەکا میللەت فرۆشی\n\nلە خۆی نابینێ زاڵم خێر و خۆشی\n\n\nئەگەر ئەسپی غەرەز ناوێ قەڵەمباز\n\nبگاتە جێی وەزیرێ ڕەنگە سەرباز\n\nکە فیل و ڕوخ نەکەونە کلکەسووتە\n\nمەلیک ماتە بە دەستی پیادە ڕووتە\n\nبە من ئەو هێرش و زەبر و زوڵم و زۆرە\n\nبەشی زۆری گوناهی مفتەخۆرە\n\n***\n\n\nبڵاوبوون خێڵی شۆفارانی بێ عار\n\nلەدوای دوو ئاشقی لاوی فیداکار\n\nگەڕان شار و وڵاتی دوور و نێزیک\n\nدووان بە زمانی فورس و تورک و تاجیک\n\nیەکێک بووە مارگر و یەک بوو بە دەروێش\n\nیەکێک بووە حافز و یەک بوو بە دەسکێش\n\nیەکێک بووە لۆتی و یەک بوو بە چاوەش\n\nیەکێک بووە سواڵکەر و یەک بوو بە جاکەش\n\nخەیابان و شەقام و ڕێگەیان گرت\n\nهەموو جێیان تەنی، گشت جێگەیان گرت\n\nکچ و کوڕ بێ خەبەر لەو تۆڕە داوە\n\nخەریکی کاری خۆیان بوون لە لاوە\n\nئەگەرچی ڕووت و پێخواس بوون و برسی\n\nبەڵام کەم کەم نەیانمابوو مەترسی\n\nبە سەربەستی ژیانی سەر حەسیری\n\nبە قوربانی بێ تەخت و بەختی میری\n\nچ خۆشە سەربڵندی و بێ نیازی\n\nبە ئازادی بخۆی نان و پیازی! \n\nدەڵێن یارێ گوتی جارێ بە یاری: \n\n«گەڕیدەی شارەزای زۆر گوند و شاری\n\nلە هەمووان خۆشتر و جوانتر چ جێیە؟»\n\nگوتی: «ئەو جێیە خۆشە یاری لێیە»\n\nکە دڵ خۆش بوو دڵۆ با دەربکا دەست\n\nشەکەت بێ با لەش و ئاسوودە بێ هەست\n\nدەسێک بکرێ بە شەو لە ملی نیگارێ\n\nبە ڕۆژ ماندوو ببێ با هەر لە کارێ\n\nدەس و پەنجێک کە بوکشێ جووتە مەمکێ\n\nجەمام نابێ بە کارێ تاکوو نەشکێ\n\nکە لێو بمژێ شەوانە لێوی دڵدار\n\nبەڕە! کێشانی ڕۆژێ ناگرێ بار\n\nکە شەو تێر ماچ و مووچ و گازە کوڵمە\n\nچبوو سووتاو و تاوانگازە کوڵمە\n\nکەسێکی چێژی ئازادی بچێژێ\n\nلەوەی باکی نییە ئارەق بڕێژێ\n\nبە بێ ڕایەخ شەوێ ئاسوودە دەنوێ\n\nکرێکارێ کە یار پشتی بهەنوێ\n\nبەبێ پێخەف شەوێ گەرموگوڕە لەش\n\nکە یاری نازەنین بگرێ لە باوەش\n\nکە شەو دایماڵی پەنجەی یاری جوانی\n\nبە ڕۆژ با هەر جدەو بێ پیل و شانی\n\nکە سۆزی عیشقی وان هەردەم پتر بوو\n\nهەموو تاوێکی عومرێکی خدر بوو\n\n***\n\n\nلەنێو شۆفارەکاندا خواجەیەک بوو\n\nعەجەب زیانی خورۆ و پیرە سەیەک بوو\n\nئەمیر بۆ پاسی نێو ماڵی کڕیبوو\n\nنموونەی پیاو خراپی و دەم شڕی بوو\n\nکە خۆی بێ بەش لە خۆشیی ژین کرابوو\n\nهەموو دەرکی هومێدی داخرابوو\n\nکە شەوقی عیشق و دڵداریی نەدیبوو\n\nکە گەرمیی باوەشی یاری نەدیبوو\n\nکە زیبک و غیرەتی مێریی نەدیبوو\n\nکە خۆشیی پیاوەتی و نێریی نەدیبوو\n\n***\n\n\nدەروونی پڕ گریمانە و حەسەد بوو\n\nهەتا حەز کەی بەخیل و شووم و بەد بوو\n\nکە کوشتی پیاوەتیی ئەو دەستی تاوان\n\nهەقی خۆی بوو ڕقی زۆر بێ لە پیاوان\n\nکە وەک یەک بوون ژن و گاشە لەکن ئەو\n\nنەبوو باکی بدا ئازاری ژن ئەو\n\nچلۆن بڕوا ئەکەن ئینسانی بێ بەش\n\nنەبێ بێ ڕەحم و بێ ئینساف و دڵڕەش\n\nکە ئینسانێک وەکوو حەیوان خەسیبێ\n\nنییە سەیر گەر نموونەی ناکەسی بێ\n\nبە ئەمری میر ئەویش خۆی کردە سواڵکەر\n\nگەڕا شار و وڵاتان ئەمسەر، ئەوسەر\n\nهەتا ڕۆژێکی خواجەی دڵڕەقی پیر\n\nلە ماڵێک دوور بە دوور ناسی کچی میر\n\nتەماشای کرد جلوبەرگی دڕاوە\n\nسەر و پۆتڕاکی ئاڵۆز و بڵاوە\n\nبەرۆکی ئاوەڵایە، سینگی ڕووتە\n\nسەری ئەو کوڵمە ناسکەی تاوەسووتە\n\nهەڵی ماڵیوە تا ئانیشکی بۆ کوڵ\n\nدەڕێژێ ئارەقە زەنگوڵ بە زەنگوڵ\n\nکەچی شادیی لە نێو چاوان دەبارێ\n\nکچی میرە و شەرم ناکا لە کارێ\n\nسەری سووڕما بوو ئەو کابرا نەزانە\n\nچلۆن گۆڕاوە ئەم دەور و زەمانە\n\n«تەماشای ئەم ژیان و ڕێ و شوێنە\n\nڕەسەن زادە و کوڵ و ئەسپۆن و سوێنە\n\nبەدووی کارا گەڕان کووچە بە کووچە\n\nلە بۆ خاتوونی وا تاوان و سووچە\n\nبە شیر و شەکری پەروەردەکراوە\n\nلە کۆشک و سەرسەرایاندا ژیاوە\n\nهەمیشە خاوەنی کۆیلە و کەنیز بوو\n\nجلوبەرگی هەتا حەز کەی تەمیز بوو\n\nئەوی دەستووری دابا جێبەجێ بوو\n\nلە خۆی زیاتر لە ژووری کۆشکێ کێ بوو! \n\nدەیانکرد باوەشێنی ئەم بەر، ئەو بەر\n\nلەبن سێبەر کچی نەشمیلی ئەسمەر\n\nکەچی ئێستا لەبەر سوورە هەتاوێ\n\nپەڕۆ شۆری دەکا بۆ نان و ئاوێ\n\nمەگەر باوکی پەکی کەوتووە لە تاڵان\n\nکە ئەو ئێستا دەکا جل شۆریی ماڵان\n\nدەبێ خواردبێتی مێشکی گوێدرێژێ\n\nدەنا بۆ نانی چۆن ئارەق دەڕێژێ\n\nئەوی بۆ ئەو کرا، بۆ کێ کراوە؟ \n\nبە خوای وادیارە نووشتەی لێ کراوە»\n\n***\n\n\nئەوەندە تەسکە بیری گەندە پیاوان\n\nدەکەن فەرقی کچی میران و گاوان\n\nدەڵێن: کەنگر و قوماش نابن بە وێڵداش\n\nقسەی کەونە پیاوانە و قسەی باش\n\nدەسەلمێنن بە پیاوی گەوج و سادە\n\nکە: سوار هەر سوارە، پیادەش هەر پیادە\n\nکچی میران دەبێ لیران وەخۆ خەن\n\nکچی گاوان دەبێ پووشکان وەکۆ کەن\n\nکچی میری دەبێ خۆشی ببینێ\n\nکچی شوانی بچێتە نان چنینێ\n\n***\n\n\nکچی میری دەبینی باش و ئەفسووس\n\nکچی میر نەیدەبینی پیرە جاسووس\n\nدەمەو ئێوارە ڕزگار بوو لە کاری\n\nگەڕاوە جا بەرەو ئامێزی یاری\n\nبەڵام جاسووسی پەستی شوومی ناپیاو\n\nبەدوای ئەودا دەچوو هەنگاو بە هەنگاو\n\nتەماشای کرد کە لاوێکی قوڕاوی\n\nلە ڕێگایەی بڕیوە سیلە چاوی\n\nکە یاری دەرکەوت بێ ترس و پارێز\n\nبەرەو پیری فڕی گرتی لە ئامێز\n\nلە هیچ کوێ دای نەنا تا بردیە ژوور\n\nئیتر ڕووی کردە ئەم ژوورە خودای نوور\n\n***\n\n\nهەڵی نا جێی ئەوان و وەک کڕێوە\n\nلە لاقانی وەرێنا هەر لەوێوە\n\nترەختان و ڕکێفکوت کەوتە ڕێیە\n\nلە خەڵکی وایە «کابرا ئاوری پێیە»\n\nلە سوێی ماڵ و دراوی باڵی گرتبوو\n\nخەیاڵی موڵک و ماش و ماڵی گرتبوو\n\nهەمیشە وایە کاری پیاوی نامەرد\n\nکە سوودی خۆی دەکا تەنیا بەراوەرد\n\nلە خۆی ڕازی بکا ئەو میری خوێنخۆر\n\nدەروونی ئاشقان با بێنێ ناسۆر\n\nخەڵک تووشی بەڵایە بێ جەهەننەم\n\nکە ئەو گیری کەوێ دینار و درهەم\n\nهەتیو بار سووک نەبێ با باری قورسی\n\nنەیێتە خوار جەنابی ئەو لە کورسی\n\nبە کوچکێوە بدا جەرگی ژنی پیر\n\nهەتا چەنگی لە جێگایەک ببێ گیر\n\nبەوی چی چیی بەسەر دێ پیاوی بێ کەس\n\nکە ئەو پارەی دەوێ و پارەی دەوێ و بەس\n\nبە وی چی ماڵی خەڵکی بێ خودان بێ\n\nکە ماڵە جوانەکەی ئەو ئاوەدان بێ\n\nبە کوشتن دا خەڵک ئۆردوو بە ئۆردوو\n\nپەکی پێ ناکەوێ ویجدانی مردوو\n\n***\n\n\nبەتاڵووکە گەیشتە دەرکی میری\n\nبە گورجی خۆی گەیاندە کن گزیری\n\nگوتی: «زەحمەت نەبێ پێی ڕاگەیێنی\n\nهەمە عەرزێک و عەرزێکی نهێنی\n\nگرنگە عەرزەکەم، ڕازێکە ڕەنگ بێ\n\nهەتا زووتر خەبەردار بێ درەنگ بێ»\n\n***\n\n\nئەوەندەی پێ نەچوو بردیانە کن میر\n\nگوتی: «ئەی میری خاوەن ڕاو و تەگبیر\n\nلە زیادی بێ هەمیشە بەخت و هاتت\n\nپتر بێ و هەر پتر بێ دەستەڵاتت\n\nبە جێم هێناوە ئەرکی بەندەگیی خۆم\n\nتەماڵم دیتەوە، من نۆکەری تۆم\n\nلە سایەی تۆوە خاین بیندراوە\n\nچییە فەرمانی گەورەم، وەختی ڕاوە»\n\nئیتر نامەردە پاشەوپاش کشاوە\n\nلە خۆشییان ڕەنگ و ڕووی میری گەشاوە\n\nهەرای کرد: «کێ لەوێیە بێتە ژوورێ»\n\nبە جارێ داوەرین چەند زرتەسوورێ\n\nگوتی: «ئێوە کە خزمەتکاری خاسن\n\nهەموو ئەو نۆکەرە باشەم بناسن\n\nبکەن ئێستا سەراپا زێڕ وەشانی\n\nخەڵاتی گەورەیی دادەن بەشانی»\n\n***\n\n\nوەکۆی کردن لە پاشان گەورە گەورە\n\nهەموو دەستەونەزەر وەستان بە دەورە\n\nچ گەورە گەورە؟ بەندە و گوێ لە مست بوون\n\nبەرەو ڕووی ئەو تەواو بێدەنگ و هەست بوون\n\nقسەپان و ڕەزاگران و دەغەڵکار\n\nدرۆزن، دووزمان، پەتیارە، بێ عار\n\nبەگژ خەڵکا دەچوون وەک نەڕڕە دێوی\n\nکە ئەو دیار با دەبوونە دێڵە ڕێوی\n\nکە ئەو دەیگوت: «ئەرێ چبکەین بەیانی؟»\n\nدەیانگوت: «گەورەمان بۆ خۆت دەزانی»\n\nگوتی: «ئەی گەورە گەورەی بارەگای من\n\nبڵێن ئێستا چییە تەگبیر و ڕای من؟ \n\nدەڵێن ئەو دوو کەسەی لێرە هەڵاتوون\n\nلە پاتەختی وڵاتێ نیشتەجێ بوون\n\nکە دۆستی خۆمە میری ئەو وڵاتە\n\nئەمیرێکی بە زیبک و دەستەڵاتە\n\nدەڵێم چەند کەس لە ئێوە هەڵبژێرم\n\nبچن، سەوقات و دیاریی بۆ بنێرم\n\nبە نامە لێی بخوازم ڕانەوەستێ\n\nدەس و پێی ئەو دوانەم بۆ ببەستێ\n\nبە ڕێیان کاتەوە بۆ دەرکی ئێمە\n\nمن ئامادەم ئەویش گەر کاری پێمە»\n\nگوتیان: «صەددەق! قسەی میری تەواوە»\n\nگوتی: «ئیتر قسەم پێتان نەماوە»\n\n***\n\n\nشەوێکی ڕەش وەکوو بەختی ئەسیران\n\nوەکوو دواڕۆژی زۆردار و ئەمیران\n\nنە مانگ دیاربوو نە ئەستێرەی گەش و جوان\n\nترووسکەی لێ بڕابوو ئاگری شوان\n\nدەروونی پیاوخراپانە شەوەزەنگ\n\nکە داخنرێ بە بوغز و کینەو و ژەنگ\n\nبە ڕواڵەت کش، بەڵام پڕ کارەساتە\n\nهەزاران ڕازی تێدا گەرچی ماتە\n\nلە کۆشک و گرتووخانەی دەرکەبەستە\n\nیەکێک مەستە، هەزاران زار و خەستە\n\nلە لایە لاو دراونە بەر شکەنجە\n\nلە لای دیکە سەمایە و لار و لەنجە\n\nلە کونجێ بێوەژن دەگری و دەناڵێ\n\nلە کۆشکێ بادەگێڕە چاو کەژاڵێ\n\nلە سووچێ باب لە سوێی ڕۆڵەی دەسووتێ\n\nلە قەسرێکی دەڕەقسێ نیوەڕووتێ\n\nکچی بێ بەش لە ژوورێ ئەشکی دەسڕێ\n\nکوڕی ئاغاش بە پارە جوانێ دەکڕێ\n\nهەتیوی برسی چڵمی هەڵدەلووشێ\n\nکوڕی شێخ ئارەقی نابڕێ لە شووشێ\n\nلەلایە چارەڕەش کەوتووە لە کۆڵان\n\nلەلایە پارە بەش دەکرێ بە کۆڵان\n\nلەلایە جامی بادە پڕ کراوە\n\nلەلایە داری ئیعدام هەڵخراوە\n\nبەڵێ ڕاستە قەڵای مێرانە شەوگار\n\nبەڵام تێیدا ونە تاوانی بەدکار\n\n***\n\n\nکچ و کوڕ نووستبوون بێ خەم لە کەپرێ\n\nنەیانزانی کە دارۆغە دەیانگرێ\n\nلە کوێ دڵداری پاکی چاکی ساکار\n\nدەزانێ فێڵ و مەکری پیاوی زۆردار\n\nلە چین بێ یا لە ماچین بێ دیارە\n\nکە ئاغا دوژمنی چینی هەژارە\n\nلە لای خۆیان هەیانە غیرەت و ڕەگ\n\nلەهەر شوێنێ هەبن توخمی دەرەبەگ\n\nلە چین کیژی ئەمیرێ هەڵبگیرێ\n\nلە ماچین کەسری شانە بۆ ئەمیرێ\n\nلە میران هەر کەسێکی دڵنیا بێ\n\nلە ژینا تووشی خێر و خۆشی نابێ\n\nنەیانزانی ئەوەی ئێرەش ئەمیرە\n\nخەریکی ڕاو و ڕووت و ڕەش بگیرە\n\nهەتا لێیان وەژوور کەوتن یەساوڵ\n\nلە خەودا سواری سینگیان بوون نەخافڵ\n\nنەیانهێشت ڕاپەڕن، ببزوون، هەڵستن\n\nدەس و پێیان بە چۆڵەپێچە بەستن\n\nکە دوایی هات لەوێ خانەبگیری\n\nبە ڕێیان کردنەوە بۆ دەرکی میری\n\n***\n\n\nبەیان ئەنگووت و سۆفی تاکە تاکە\n\nگوتیان هەستین بچینە نوێژێ، چاکە\n\nبڵیند بوو بانگدەری کوێری خەواڵوو\n\nگوتی: «بانگی بەیانی درەنگە یا زوو\n\n«دەبێ زوو بم هەتاکوو نەبڕێ نانم\n\n«بە بێ دەستنوێژ بدەم بانگی بەیانم»\n\nلە دارکێشی وەژان کابانی نوێژکەر\n\nگوتی: «کابرا دەهەستە جل بکە بەر\n\nکە بارت زوو نەکەی بۆت نافرۆشێ\n\nوە دەستت ناکەوێ پارە و قورۆشێ\n\nکەمی ماوە لەبۆ جێژنی بەراتێ\n\nکراسی نوێ نییە بۆ شانی فاتێ»\n\nژنی پاڵە گوتی: «هەستە بەسە خەو\n\nخرابی بۆ نەنووستی، فیلە، ئەمشەو\n\nپەلەت بێ زوو بکە کارێ و بزانە\n\nمەلا فەرمووی کونی ڕۆژی بەیانە»\n\nبەڕەت بردن گەیشتە ژوورێ ئاغا\n\nتخێڵ بوو جا لەنێو بەندی وەتاغا\n\nگوتی: «خانم بشێلە پێ و و دەستم\n\nدرەنگ هاتوومەوە، وا دیارە مەستم»\n\nجەنابی شێخ بە خێزانی دەفەرموو: \n\n«هەتیوێکی بنێرە خانەقا زوو\n\nبڵێ شێخ نوێژی کرد و نووستەوە بۆی\n\nخەلیفە نوێژی بۆ خەڵکی بکا خۆی»\n\nخەلیفە پێ کەنی و زانی چ باسە\n\nگوتی: «باوکم بە قوربانی بێ، خاسە»\n\nوڵات ڕوون بوو، کتێبی دەستی دانا\n\nخەریک بوو تازە بنوێ لاوی زانا\n\nکە دایکی کردیە هاوار و فریاد\n\nبە خۆیدا دا، گوتی: «ئەی داد و بێداد! \n\nچبوو تاوانی ئەم جووتە فەقیرە\n\nکە وایان لێ بکا ئەم گورگە پیرە\n\nئەوە کار بوو کە کردی ئەم یەکانە\n\nپەژارەی خستە شاری بەم بەیانە\n\nبە قوربانت دەبم بینایی چاوان\n\nقوبووڵی بۆ دەکەی تۆ سووچ و تاوان\n\nخودایا بەس بدە دەستی ئەمیری\n\nخەراپە، بەدفەڕە، بۆ خۆت خەبیری\n\nهەتا کەنگێ دەدەی تۆ بەخت و هاتی\n\nدەزانی چەند دڕە، نەحلەت لە زاتی!»\n\nگوتی: «دایە! چییە ئەم بۆڵە بۆڵە»؟ \n\nگوتی: «هەستە، سەڵام لێ ڕابوو، ڕۆڵە! \n\nئەمیر ئەمڕۆ لەداری دان بە جووتە\n\nکچۆڵەی خۆی و ئەو خۆش خوانە ڕووتە\n\nلە شاری کەوتووە هاوار و گریان\n\nدڵی گەورە و پچووکان بۆتە بریان»\n\nئەوەی گوت کەوتەوە ئاه و نزوولە: \n\n«خودایا چەند بەدە ئەم میرە خوولە! \n\nدڵی کوو هات بکوژێ ئەم گوڵانە! \n\nلە یەکتر کا بە ناهەق ئەم دڵانە! \n\nخودای گەورە! بە دەس خۆتە هەموو کار\n\nلەسەرمان لا بەرە بێ دادیی خوونکار\n\nلەسەر دڵداری نۆلاوان دەکووژێ! \n\nکوڕ و کیژان لەپێش چاوان دەکووژێ!»\n\nگوتی: «پاڕانەوە بێ کەڵکە، دایە! \n\nنوزوولە قەت دەڕۆستی زوڵمی نایە\n\nنەزانە تاکوو خەڵکی ئەم وڵاتە\n\nبە دەس میرانەوە ئەم دەستەڵاتە\n\nدەئاژۆن، ڕادەدەن تا بلوێ بۆیان\n\nهەموو کارێ دەکەن بۆ سوودی خۆیان\n\nبپارێزن هەتا ئەم موڵک و ماڵە\n\nوەبەر پێیان دەدەن مسکێن و پاڵە\n\nئەوان پێیان بڕێ دەسکەوت و قازا! \n\nبە قوڕ گیرێ دەبا سەد ماڵە کرما! \n\nژن و پیاو و کوڕ و کیژان دەکووژن\n\nقسە توند و قەڵەم تیژان دەکووژن\n\nهەتا خەڵکی لە یەکتر وا نەبانن\n\nئەوان سواریان دەبن، سواریش دەزانن\n\n«هەتا میرزا حیکایەت خوانی میرە\n\nمەپرسە دایە لەم کوشت و بگیرە\n\nهەتا کیژی هەژاران مەشکەژێنە\n\nلە ماڵی وان هەیە ئەم بێنە بێنە\n\nهەتاکوو هێزی ئەم خەڵکە نەجووڵێ\n\nهەزار پاڕانەوەت دایە بە پوولێ»\n\nکە ژن زانی ئەویش ئینسانە وەک مێر\n\nمەڕی میری ئیتر نایێتە سەر بێر\n\nکە وریابوونەوە پاڵە و کرێکار\n\nدەشێوێ ماڵی میر و مەزن و خوونکار\n\nکە میرزا بوو بە ڕۆشنبیری تازە\n\nحوکم ناکا لەسەرمان میری تازە\n\nهەزار ڕەحمەت لە گۆڕی بێ کچی میر\n\nقسێکی کرد کە پەندە بۆ کوڕی ژیر\n\n«بە زۆر بشکێ دەبێ دەرکی قەڵایە\n\nدەنا ئەو دەرکە بۆ کێ ئاوەڵایە! \n\nخەبات ڕزگار دەکا کۆیلە و ئەسیران\n\nلە ناخێ ڕادەکا مەزن و ئەمیران\n\nبە ئەفسانەی دەزانن سووڕی دەوران\n\nغوڵام و ورکەخۆری دەرکی گەوران\n\nبەڵام دەوران دەبێ ڕۆژێ بدا سووڕ\n\nلەبەر گەوران نەبێ پشتی خەڵک کووڕ\n\nکە گۆپاڵی خەڵک دەرهات لە خیزی\n\nئیتر نامێنێ میری گەورە فیزی»"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "تاریک و ڕوون", "poem_title": "گاووگەردوون", "poem_description": "١٩٧١", "poem_text": "شەتەک درا لە دار درەنگانی شەو\nلاوێک لەسەر ڕزگاربوونی وەتەنی\nوێڕای تەقەی دەسڕێژی دەستەی ئاگر\nدێوەزمەی ڕەش دەیگوت و پێ دەکەنی: \n\nجێژنی شایان گاو و گەردوونی دەوێ\nخوێنی گەش و فرمێسکی ڕوونی دەوێ\n\n\nهەڵوەری فرمێسکی دڵسۆزانی گەل\nخوێنی شەهید ئاڵی کردەوە وڵات\nبەڵام لەگەڵ شین و شەپۆڕ و گریان\nبۆڵە بۆڵی دێوەزمەکە هەر دەهات: \n\nجێژنی شایان گاو و گەردوونی دەوێ\nخوێنی گەش و فرمێسکی ڕوونی دەوێ\n\n\nگوللەی ستەم دابێژدابێژی دەکرد\nسەری پڕ ئەوین و دڵی پڕ لە هەست\nلە گۆڕستانی کۆنی پێرس پۆلیس\nخوێن دەڕشاوە و دەیخوێند کوندی شوومی مەست: \n\nجێژنی شایان گاو و گەردوونی دەوێ\nخوێنی گەش و فرمێسکی ڕوونی دەوێ"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "تاریک و ڕوون", "poem_title": "کوردم ئەمن", "poem_description": "شیلان ئاوی ١٣٢١-١٩٤٢", "poem_text": "گەرچی تووشی ڕەنجەڕۆیی و حەسرەت و دەردم ئەمن\nقەت لەدەس ئەم چەرخە سپڵە نابەزم، مەردم ئەمن\n\nئاشقی چاوی کەژاڵ و گەردنی پڕ خاڵ نیم\nئاشقی کێو و تەلان و بەندەن و بەردم ئەمن\n\nگەر لەبرسان و لەبەر بێ بەرگی ئیمڕۆ ڕەق هەڵێم\nنۆکەری بێگانە ناکەم تا لەسەر هەردم ئەمن\n\nمن لە زنجیر و تەناف و دار و بەند باکم نییە\nلەت لەتم کەن، بمکوژن، هێشتا دەڵێم کوردم ئەمن"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "تاریک و ڕوون", "poem_title": "وتووێژی کچ و کوڕ", "poem_description": "١٣٢١ - ١٩٤٢", "poem_text": "کاکە گیان لاوی کوردی شۆخ و شەنگ\nتا کەنگێ دەبی وا بێ هەست و دەنگ\n\nدیلی، ژێر دەستی، ئەسیری، تا کەی؟ \nڕووتی، نەداری، فەقیری، تا کەی؟ \n\nلە ژێر زنجیر و کۆتا دەناڵی\nمەگەر دێوانەی، شێتی، عەوداڵی؟ \n\nتێفکرە خەڵکی هەموو ئازادە\nهەر تۆ خەمناکی هەموو کەس شادە\n\nوەرە مەیدانێ لە ڕێی نیشتمان\nبکە قوربانی سەر و ماڵ و گیان\n\nکوڕ: \nدێدە گیان کچی کوردی ژیکەڵە\nداوێنی پاکت دوور بێ لە پەڵە\n\nلینین ڕاپەڕی ماڵی چار شێوا\nتۆ هێشتا حەپسی لە ژێر چارشێوا\n\nکچی هەموو کەس ئیمڕۆ سەربەستە\nهەر هەقی کچی کوردە پێ پەستە\n\nبپسێنە لە پێ تۆ زنجیر و کۆت\nدێدە گیان بدە یاری برای خۆت\n\nلە گوێن ژاندارک هەستە وەک مەردان\nدوژمن وەدەرنێ لە خاکی کوردان"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "تاریک و ڕوون", "poem_title": "خاوەنی زێڕ", "poem_description": "١٣٢٠ - ١٩٤١", "poem_text": "لەبار و قیت و قۆزە خاوەنی زێڕ\nئەگەر کووڕە و وەگەر گۆجە و شەل و گێڕ\n\nبەژن باریک و شووش و شۆڕەلاوە\nئەگەر پیرێکی خوێن تاڵە و ورگ تێڕ\n\nدەڵێن زانا و ئەدیب و خوێندەوارە\nئەگەر نەیخوێندبێ شەش پیت و دوو دێڕ\n\nبەڵام زێڕت نەبێ سووکی ئەگەر تۆ\nبدەی دەرسی هەزاری وەک شکسپێر"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "تاریک و ڕوون", "poem_title": "دەیڵێم و بێ باکم", "poem_description": "", "poem_text": "هەچێکی بێتە سەر زارم\nئەمن دەیڵێم و بێ باکم\nئەگەرچی بێکەس و زارم\nئەمن دەیڵێم و بێ باکم\n\nئەوی ئاغا بێ بێکارە\nجەبوون و قەڵس و لاسارە\nدزی و ڕێگرتنی کارە\nئەمن دەیڵێم و بێ باکم\n\nگەلێ بێ فیکر و ئیدراکن\nگەلێ بێ خێر و ناپاکن\nتوخواکەی کامەیان چاکن\nئەمن دەیڵێم و بێ باکم\n\nئەوەندە گێژ و بێ هۆشن\nحەیا و نامووسێ دەفرۆشن\nلەبۆ ئازادی ناکۆشن\nئەمن دەیڵێم و بێ باکم\n\nخودای ئاغاوەتان قەندە\nلەبۆ قەندن هەموو بەندە\nبەحاڵی وان دەکەن خەندە\nئەمن دەیڵێم و بێ باکم\n\nنییانە بیری سەربەستی\nدەکەن فەخرێ بەژێردەستی\nدەڕۆن هەروا بەرەو پەستی\nئەمن دەیڵێم و بێ باکم\n\nلە تاڵان و بڕۆ ئازان\nلە ڕێگرتن هەموو وریان\nدرۆ ناکەم بپرسە وان\nئەمن دەیڵێم و بێ باکم\n\nئەوانەی ئێستە سەردارن\nجەفاجۆن و ستەمکارن\nغوڵامی پووڵ و دینارن\nئەمن دەیڵێم و بێ باکم\n\nبە شەو تا ڕۆژ دەکەن تەگبیر\nچ مڵکێکی بکەن داگیر\nچ داماوێک بکەن یەخسیر\nئەمن دەیڵێم و بێ باکم\n\nلەبەر زوڵم و جەفای وانە\nوەتەن یەکبارە وێرانە\nهەزار خۆزگەم بەبێگانە\nئەمن دەیڵێم و بێ باکم\n\nلە شەرم و شوورەیی مردم\nبەخۆم من چۆن بڵێم کوردم\nکە ئاغا ئابڕووی بردم\nئەمن دەیڵێم و بێ باکم\n\nمنم لاوێکی بێ پەروا\nلە کەس باکم نییە بەخوا\nئەگەر ئاغا لە حەبسم کا\nئەمن دەیڵێم و بێ باکم"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "تاریک و ڕوون", "poem_title": "قەڵای نیشتمان", "poem_description": "", "poem_text": "وەتەن گیان و سەر و ماڵم فیدای تۆ\nوە گیانی من کەوێ دەرد و بەڵای تۆ\n\nلەپێناوت دەنێم سەر تا بزانی\nمنم ڕۆڵێکی ئازا و باوەفای تۆ\n\nلە بۆ پاراستن و حیفزی سنوورت\nلەباتی ماژینۆ سینگم قەڵای تۆ\n\nدەبێ من چۆن بژیم مەسروور و دڵشاد\nکە دەتبینم لەدەس بێگانەدای تۆ\n\nدەبێ کەی سەربەخۆ بی تۆ هەتا من\nبە سەربەستی بکەم سەیر و سەفای تۆ\n\nبە شینکە و گوڵ سەراسەر سوور و شینە\nچ جوانە دیمەنی کێو و چیای تۆ\n\nلەگەڵ تۆ بۆ نەجاتی نیشتمانت\nدەدەن (هێمن)! هەوڵ خوشک و برای تۆ"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "تاریک و ڕوون", "poem_title": "ئەمەگی گوڵان", "poem_description": "شیلان ئاوی - ١٣٢٢", "poem_text": "هاتە دەر مانگی یەکەمی بەهار\nمێلاقە سوورە لە لێوی جۆبار\n\nهەروا کەمێک دوور وەنەوشێک بوو شین\nوەنەوشێکی چۆن؟ ملکەچ و سەرشین\n\nبە وەنەوشەی گوت مێلاقە جارێک\nلە مێژە هەمە لە تۆ پرسیارێک\n\nئەتۆ کە پەلکت وا سوور و گەشە\nدەروونت بۆچی خەڵووزی ڕەشە؟ \n\nمێلاقە: \nچت لەوەی داوە دەس هەڵگرە لێم\nڕازی دەروونم بۆ بەتۆ بڵێم\n\nوەنەوشە: \nسوێندت بۆ دەخۆم هەتا بمێنم\nئەو ڕازە لەکن کەس نەدرکێنم\n\nمێلاقە: \nدەس هەڵناگری گوێ ڕاگرە بۆم\nتاکو پێت بڵێم دەردی دڵی خۆم\n\nئەمن لە خاکی کوردی ڕواوم\nبە ئاوی ساردی کانی دێراوم\n\nبە شەوبای چیای بڵند و سەرکەش\nڕەنگی پەلکی من بووە سوور و گەش\n\nچاکەی کوردانم لە چاوی دایە\nلەناو گوڵاندا ئەوە ڕەوایە؟ \n\nکورد وا هەژارن من هەژار نەبم\nئەوان داخدارن من داخدار نەبم\n\nدەروونم ڕەشە، جەرگم سووتاوە\nوەتی کوردستان داگیر کراوە\n\nلۆمەی من دەکەی وەنەوشە کەچی\nبۆ خۆت سەرشین و دژ و ملکەچی\n\nوەنەوشە: \nمنیش بە دەردی تۆ گرفتارم\nپەروەردەی خاکی کوردی هەژارم\n\nکە تۆ هەناوت بۆ کورد بووە ڕەش\nمنیش بۆ کوردی سەرم نا لە هەش\n\nبەملی کەچم وەک کوردی دەچم\nکە کورد ملکەچن منیش ملکەچم"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "تاریک و ڕوون", "poem_title": "بەهاری لادێ", "poem_description": "شیلان ئاوی - ١٩٤٣/١٣٢٢", "poem_text": "بەهارە، کاتی کارە، خۆشەویستم بۆچی بێم بۆ شار\nئەگەر من بێمە شاری، کێ وەئەستۆ بگرێ کاروبار؟ \nئەمن کرمانجم و کرمانج کە هات فەسڵی بەهار وەک هار\nدەبێ بخولێتەوە کێو و تەلان و بەندەن و نیسار\nهەتا پەیدا بکا نان و نەبا بۆ خەڵکی شار هاوار\n***\nلەوەی دواوە دەبێ قۆڵی هەتا ئانیشکی هەڵماڵێ\nهەموو ڕۆژێ هەتا ئێوارێ بچتە جووت و جۆماڵێ\nکە بوولێڵی شەوێ پەیدا بوو ئەنجا بێتەوە ماڵێ\nبەبێ وەی کەس هەبێ بیشێلێ، یاخۆ پشتی داماڵێ\nکە نانی خوارد و لێی نووست تا بەیان نابێ لە خەو بێدار\n***\nئەوێستا کاکی جووتیاری بەکاری چابوک و مەزبووت\nبەبێ باکی، بە دڵپاکی، بە پێخواسی بە سینگی ڕووت\nدەدێرێ ئاو، دەچێنێ تۆو، دەکا جێ شەتڵی پەین و کووت\nدەڕێژێ ئارەقە، پەیدا بکا تا بۆ مناڵی قووت\nپشوو نادا، وچان نادا، وەڕەز نابێ لە ئەرک و کار\n***\nهەموویان توندوتۆڵ و گورجوگۆڵ و چوست و چالاکن\nهەموویان بێ فڕوفێڵ و بەکار و سادە و پاکن\nلە لادێدا خراب زۆر کەم دەبینی نێر و مێ چاکن\nنە ئالوودە بەئاڵکۆڵ و نە فێری بەنگ و تریاکن\nدەبێ بێ دەرسی ئەخلاق لێرە بخوێنێ کوڕیژگەی شار\n***\nبەتاڵ و تفت و سارد و گەرم و ناخۆشی ژیان ڕادێن\nبەگژ تین و بڵێسە و بەفر و باران و هەوردا دێن\nپەنیر و ڕۆن و ماست و هێلکەت بۆ لە دێڕا دێن\nخوری، مازوو، کەتیرە، دەغڵ و تووتن بەرهەمی لادێن\nنمەک خوردەی دەسی وەرزێرە شێخ و حاکم و سەردار\n***\nدەکێشن زەحمەت و ناخۆن وەکو وان نانی خۆڕایی\nدەکەن کار و دەڕێژن ئارەق و ناژین بە ڕیسوایی\nلە سەریاندا نییە پۆز و ئیفادە و فیزی ئاغایی\nلە سایەی زەحمەت و ڕەنج و لە سایەی کار و ئازایی\nبە سەربەرزی دەژین بۆ کۆمەڵ و گەل نابنە سەربار\n***\nنییە داوێن و دەستی خەڵکی لادێ پیس و ئالوودە\nلەدەس ناچێ وەخت لێرە بە خۆڕایی، بە بێهوودە\nئەوان وەک ئێوە ناژین تەمبەڵ و بێکار و ئاسوودە\nئەوان وەک ئێوە ناخۆن شەربەت و شەکراو و پاڵوودە\nلە کوێ بێنن پڵاو و گۆشت و خۆرشت و فڕ و فیسار؟ \n***\nئەوان وەک ئێوە ناکەن پۆکەر و پاسۆر و ئاس و نەرد\nیەکێک سەرگەرمی شێوە ئێستەکانە، یەک خەریکی وەرد\nئەوەی تریان خەریکە هەڵدەوێژێرێ لە کێڵگەی بەرد\nیەکێک ماڵوو دەکا یەک دادەچێنێ تازە شیناوەرد\nئەوەی تر هەڵدەپەرتێوی لک و پۆپی چڵووکی دار\n***\nدەبینی یەک ئەوە مەشغووڵی هەڵگێڕانەوەی بانە\nئەوەی تر دادەمەزرێنێ پلووسک و چۆتە گوێسوانە\nیەکێک کوتکی لەدەس دایە، یەکێک بێڵی لەسەر شانە\nیەکێک دەشکێنێ بەرد و یەک خەریکی شوورەهەڵدانە\nبەڵێ نابینی کاکی خۆم لە لادێدا کەسێ بێکار\n***\nکچێک پێیەتی دوو گۆزە بەلەنجە دەچتە سەر ئاوێ\nکچێکی تر شەکۆی هەڵگرتووە دەڕواتە پاراوێ\nژنێک چەند ماشەری پێیە، دەیانهێنێتە بەر تاوێ\nژنێکی تر بەدەستاڕی دەهاڕێ گەنمی بۆدراوێ\nبەرەو ماڵ بوونەوە پۆلێک و پۆلێک دەچنەوە بۆ بژار\n***\nعەزیزم تۆ وەرە ئێرە کە چاو لە جوانی نابێ تێر\nببینە خاو و گیابەند و هەڵاڵە و سوێسن و شللێر\nلەلایەک زاوەماک دەڕوا، لەلایەکی دەکەن هاوێر\nلەلایەک باسکی هەڵماڵیوە بێری مەڕ دراوە بێر\nدەبینی دیمەنی وا جوان لەناو بازاڕی پڕ ئازار؟ \n***\nچ خۆشە کاڕ و کووڕی مەڕ، چ خۆشە پڕمەکەی کەحلان\nچ خۆشە فیتەفیتی شوان، چ خۆشە ئوحەکەی گاوان\nچ خۆشە خرمەکەی خڕخاڵ و بازن و ژێرچەنەی کابان\nچ خۆشە نەغمەکەی بلوێر، چ خۆشە لاوک و حەیران\nچ خۆشە دەنگی باللۆرە، چ خۆشە هۆوەرەی جوتیار\n***\nوەرە ئێرە و مەپرسە تۆ ئەدی چارشێو و ڕووبەند کوان؟ \nوەرە ئێرە و ببینە چاوی مەست و بەژن و باڵای جوان\nوەرە ئێرە و ببینە وردە هەنگاوی بەرەو جێژوان\nوەرە ئێرە و ببینە نازی بێری و دەسبزێویی شوان\nبچۆ ناو ڕەشبەڵەک بگوشە دەسی دۆی ناسک و نازدار"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "تاریک و ڕوون", "poem_title": "تۆم هەر لەبیرە", "poem_description": "شیلان ئاوی - ١٩٤٤/١٣٢٣", "poem_text": "لە شاییدا لە وەختی هەڵپەڕینا\nلە خۆشیدا لە کاتی پێکەنینا\nلە کۆڕی ماتەم و گریان و شینا\nئەمن ئەی نیشتمان تۆم هەر لەبیرە\n\nبەشەو تاکو بەسەرما زاڵ دەبێ خەو\nبەڕۆژ تاکو دووبارە دێتەوە شەو\nلە کاتێکدا کە دەدوێنم ئەم و ئەو\nئەمن ئەی نیشتمان تۆم هەر لەبیرە\n\nزەمانێکی کە دەچمە سەیری گوڵزار\nلەگەڵ پۆلی ڕەفیقانی وەفادار\nتەنانەت وەختی دەسبازی لەگەڵ یار\nئەمن ئەی نیشتمان تۆم هەر لەبیرە\n\nلە کوێستانێ دەمی ڕاو و شکارێ\nلە مەزرایە کە خۆم هەڵکرد لە کارێ\nلە جێژوانێ کە دەکوشم مەمکی یارێ\nئەمن ئەی نیشتمان تۆم هەر لەبیرە\n\nدەکەم تەرخان لە ڕێی تۆدا ژیانم\nلە سەنگەردا بەرەو ڕووی دوژمنانم\nبەخاکی تۆ دمی ئاویلکەدانم\nئەمن ئەی نیشتمان تۆم هەر لەبیرە"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "تاریک و ڕوون", "poem_title": "کیژی لادێ", "poem_description": "مەهاباد - ١٣٢٤", "poem_text": "کیژی لادێیی نەشمیلی جوان چاک\nبێ فڕوفێڵ و هێدی و داوێن پاک\n\nئەتۆ هەر زگماک وەها جوانی\nتەوالێت چییە؟ ناوی نازانی\n\nنیتە کراسی حەریر و پۆپلین\nگەوهەری پێچرای لە ناو خامی شین\n\nپۆدر و کرێم و ماتیکت نییە\nهەر نەتبیستووە ئۆدی کڵۆن چییە؟ \n\nنەتکرد سووراو و سپیاو چون دووری\nلە شاری، کەچی هەر سپی و سووری\n\nفێڕت لێ نەدا بسکەکەت لوولە\nڕێژیمت نەگرت بەژنت وەک توولە\n\nلاجانگت وەکو گزنگی تاوێ\nهەر بۆ خۆی جوانە تیف تیفەی ناوێ\n\nکوڵمەکەت وەکو گوڵاڵەی گەشە\nبێ سوورمەش چاوە مەستەکەت ڕەشە\n\nوەکو فرمێسکی ئاشق ڕووناکی\nوەکو ئاونگی بەیانی پاکی\n\nفێر نەبووی سیحر و کشتەک و نوشتوو\nنەجگە گورگت، هەیە نە مووروو\n\nمایەی هومێدی کیژی چاوهەڵۆ\nنازانی مەکر و جامبازی و درۆ\n\nچارشێوت نییە ڕوو ناگری لە کەس\nنامووسی خۆتە پاسەوان و بەس\n\nبە تاسکەتاسک و بەلەنجەولارت\nبە بەژن و باڵای بەرز و لەبارت\n\nبەدڵی سادە و بەهەستی پاکت\nبەشەرم و حەیا و ئاکاری چاکت\n\nمنت کردووە شێت و وێتی خۆت\nوەختە لە سوێیان گیانم دەرچێ بۆت"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "تاریک و ڕوون", "poem_title": "دواڕۆژی ڕووناک", "poem_description": "مەهاباد - ١٣٢٤", "poem_text": "لەمێژ بوو هەققی کورد دەخورا بەفیڕۆ\nلەمێژ بوو کورد بوو دەیکرد شین و ڕۆڕۆ\n\nلە مەیدانی شەقێنی دوژمنیدا\nسەری سەرداری کوردی بوو وەکو گۆ\n\nبەدەوری لاشی نیوەگیانی ئەودا\nهەزار گورگ و چەقەڵ دەیکرد مڵومۆ\n\nدەیانبەست بۆ کوتانی مەرج و پەیمان\nهەناوی لێی دەهات بۆچڕووک و بۆسۆ\n\nلە دێدا ئەمنیەی لێ ببووە مێمڵ\nلە شاری (شارەبانی) لێ ببۆ سۆ\n\nهەزار لاوی لە بەندیخانەدا مرد\nهەزار پیاوی تەنافی خرایە ئەستۆ\n\nکوڕی کوردی لە خوێنی خۆی دەگەوزی\nکچی کوردی سەری کردبوو وەئەژنۆ\n\nئەوەی سووکایەتی بوو کردی پێمان\nنەدەکرا کەس بڵێ بۆ وا دەکەی بۆ؟ \n\nبڕا نێفەک، دڕا سەرپێچ و دەسماڵ\nبرا کیژ و درا کوڕ پاڵەپەستۆ\n\nگوڵستان و زەمەندی کوردەواری\nبەپێی دوژمن دەبوو پێشێل و بۆژۆ\n\nدەیانکرد دەغڵودانی ئێمە بەش بەش\nدەیانبرد دانەوێڵەی ئێمە کۆکۆ\n\nئەوی گەنمی ڕەنێو دێنا بەزەحمەت\nلە ماڵیدا نەبوو خۆی زمهەڕێک جۆ\n\nلە کیسەیدا نەبوو تاڵایی تووتن\nئەوی سازی دەکرد سیگاری (ئوشنۆ)\n\nبەدوو گەز جاوەوە خەونی دەبینی\nئەوی عەمباری شای پڕ کرد لە پەممۆ\n\nپەنیر و ڕۆنەکەی ئێمە بەزاری\nئەوان دەخورا، دەما بۆ ئێمە هەر دۆ\n\nمریشک و قاز و باڕۆکە و مراوی\nبەشی وان بوو، بەشی ئێمەش پەڕوپۆ\n\nلە شارا تاکو (تابین) جەردە و دز\nوڵاتیان کردبوو تاڵان و تاپۆ\n\nهەموو سووک و چرووک و پەست و بەدخوو\nهەموو ناپاک و نائینسان و نامۆ\n\nلەبەر زوڵم و فشار و جەور و بێداد\nچلۆن تێک چووبوو لێمان ڕایەڵ و پۆ\n\nجلیتباز کەنگێ دەیوێرا بڵێ هەو\nفەلەخوێ کوانێ دەیوێرا بڵێ هۆ\n\nلە ژێر باری گرانی زوڵمی دوژمن\nدەیانبرد مەزنەکانی گەورە نسکۆ\n\nلەپڕ جوولاوە خەڵک و تێکی ڕووخاند\nبناخەی کۆشکی ئیستیبدادی یارۆ\n\nشکا بێگانە، پاڵاوتی لەترسان\nکوڕی کورد، هاتەوە دیسان هەلی تۆ\n\nمەوێستە، خۆت مەگنخێنە، مەترسە\nلە فیشاڵ و لە بوختان و لە دەمگۆ\n\nهەتە حیزبێکی دێموکراتی پێشڕەو\nکە پێویستە لە دەوری کۆوەبی کۆ\n\nلە سایەی حیزبی دێموکراتی خۆمان\nلە باڵدار تێپەڕی ئەوڕۆکە پێڕۆ\n\nدەسا خۆت هەڵکە ڕێ ببڕە بە گورجی\nبڕۆ پێش بێ وچان، لێ بخوڕە، باژۆ\n\nنەما داخ و پەژارە و ماتەم و خەم\nزەمانی هەڵپەڕین و بەزمە ئیمڕۆ\n\nلە شایی ئێمەدا نابینی ئێستا\nکچێکی دڵ بەخەم، لاوێکی بێ دۆ\n\nدرۆزن بۆی بزر بوو، هاتە مەیدان\nکچی ئازا، کوڕی لێزان و هەقگۆ\n\nتوخوونی دوژمنی بەدکارە نابین\nکە سووتاوە دەسی ئێمە بەپشکۆ\n\nزمانی ئێمە گەر نازانێ دوژمن\nدەبێ حاڵی بکەین ئەوجار بە بڕنۆ\n\nلە پێشمان دایە دواڕۆژێکی ڕووناک\nئیتر ناخورێ هەقی ئێمە بەفیڕۆ"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "تاریک و ڕوون", "poem_title": "ڕۆژی شادی", "poem_description": "مەهاباد - ١٣٢٤", "poem_text": "ڕۆژی خۆشی و پێکەنین و داوەتە\nهەی چ ڕۆژێکی بەقەدر و قیمەتە\n\nجێژنی سەربەستی و دەمی ئازادییە\nکاتی عەیش و نۆش و شایی و شادییە\n\nبەرگی ڕەش ئیتر لەبەرمان دادڕا\nبەندەکی دیلی و ئەسارەت هەڵبڕا\n\nسەر بڵیندین چونکە وا ئاڵاکەمان\nهەڵکراوە گەیییە تەشقی ئاسمان\n\nپەرچەمی سوور و سپی و سەوزی ئەمە\nشادیهێنە لابەری دەرد و خەمە\n\nسوورەکەی یانی ئەوەی بێتە بنم\nخوێن دەبێ بڕژێنێ بۆ پاراستنم\n\nسپیەکەی یانی کەسێکە ڕوو سپی\nهیچ شتێک نەیکردبێ مات و کپی\n\nسەوزەکەی دێنێتە بەرچاوان وڵات\nئەو دەمەی فەسڵی بەهاری جوانی هات\n\nتیشکی ڕۆژی کورد لەژێر هەوری سیا\nهاتە دەر ئەنگاوتی وا لووتکەی چیا\n\nدوو گوڵی گەنمیش دەڵێ هەر کشتوکاڵ\nزۆر بکەن مشتی بکەن عەمبار و چاڵ\n\nپێت دەڵێ نووکی قەڵەم؛ نووکی قەڵەم\nزۆر لە شیر باشتر دەپارێزێ عەلەم"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "تاریک و ڕوون", "poem_title": "یادگاری شیرن", "poem_description": "مەهاباد - ١٣٢٤", "poem_text": "چاوەکەم! چاوی ڕەشی تۆ ئافەتی گیانی منە\nگیانەکەم! برژانگی تیژت نووکە ڕمبی دوژمنە\n\nشیری دەستی شێری ئاڵایە برۆ ڕاکشاوەکەت\nجەرگی لاوێکی هەژاری کوردی ورد پێ بنجنە\n\nدیدەکەی بەخوماری تۆ تورکانە بەدمەستی دەکا\nبۆیە مەیلی وا بەکێشە و فیتنە و خوێن ڕشتنە\n\nبەژنەکەت سێدارەیە، کەزیەت تەنافە زووبە دەی\nبیخە ئەستۆی من کە کوردم کورد بەشی خنکاندنە\n\nزامی جەرگی من بە فەرموودەی گراوی سواری کورد\nمەڵهەمی هەر ژەنگی گوارە و ئارەقی بەر گەردنە\n\nئارەزۆمە هیچ نەبێ جارێکی ماچ کەم زاری تۆ\nئارەزۆی من چووکە، ئەمما تا بفەرمووی شیرنە\n\nدڵ بەگرمەی تۆپی گەورەی دوژمنیش ڕانەچڵەکێ\nدادەخورپێ ئەم دڵە ئەمما بەخرمەی بازنە\n\nخەڵکی دنیا ڕازی دڵداری بە بێتەل پێک دەڵێن\nڕاسپاردەی لاو و کیژی کوردە ئێستاکەش شنە\n\nڕۆژی بەختی هەر لە ژێر هەورێکی ڕەشدا لاوی کورد\nتاکو ڕوخساری کچی شاری لە پێش چاوان ونە\n\nنایەڵێ گۆشەی برۆکەت دەرکەوێ چارشێوەکەت\nئەی لە دەس ئەو چڵکە هەورە مانیعی مانگ دیتنە\n\nچۆن دەبێ سەربەست گەلی ژێردەست کە کچ دابەستە بێ\nبەس نەبێ ئەو کۆیلەتی و ئەو کچ لە ژوور دابەستنە\n\nدەرکی داخستووە لە تۆ بابت کەچی دەرکی نییە\nدەرکەداخستن لە تۆ دەرکی هومێد داخستنە\n\nداڕزینە، مردنە، ئاخر هەتا کەی پێت بڵێن\nنابێ بێتە دەر لە ماڵ، مافی ژیانی کوا؟ ژنە\n\nلادە چارشێوی ڕەشت با دەرکەوێ کوڵمەی گەشت\nچون لە قەرنی بیستەما زۆر عەیبە ئەو ڕووگرتنە\n\nکیژی خەڵکی بۆمی ئاتۆمی دروست کرد و ئەتۆش\nهەر دەزانی ناوی (ئەستێوڵک) و (دەرخۆنە) و (پنە)\n\nفێری زانست و هونەر بوو ئەو لە سایەی خوێندنی\nتۆش تەشیمان بۆ دەڕێسی یادگاری شیرنە\n\nئەو بە ئاسمانا فڕی، دنیا گەڕا، چووە بن بەحر\nدەک نەمێنم کاری ئێوەش هەر لە ژوور دانیشتنە\n\nکوڕ بەزێنە ئەو لە عیلم و ئەو لە کار و سەنعەتا\nگۆرەویشە سەنعەتی تۆ، پێت خەنی بووم بیچنە\n\nئەو پەچە و ڕووبەند و چارشێوەی نەدیوە نەنکی تۆ\nئەو شڕ و شاڵاتە دیاری دوژمنی دڵ چڵکنە\n\nکیژی شێخ و کیژی حاجی و کیژی ئاغا ڕەنجەڕۆن\nکیژی ئازادە ئەوی ژینی بە نووکی گاسنە\n\nشەنگەبێری یار و دەسباری کوڕی کۆچەر نەبێ\nچۆن دەگاتە جێ هەوار و هۆبە ئەو بارگە و بنە؟ \n\nقەڵشی دەست و کوڵمی سووتاوی کچی لادێ نەبێ\nچۆن دەگاتە دەستی دەسبڕ ئەو هەموو تا تووتنە؟ \n\nنیسک و نۆک و ماشی ناو عەمباری ئاغای مفتەخۆر\nپاک لە سایەی دەسکەنەی زین و مرۆت و سوێسنە\n\nشۆڕەژن بنکۆڵ نەکا بڕکەی بە قرچەی نیوەڕۆ\nچۆن لە کاڵەک تێر دەبێ ئەو زگ زلە بێستان ڕنە؟ \n\nکوا مەتاعی کوردەواریمان دەچوو بۆ هەندەران؟ \nگەر بە سەربەستی نەژیبا ئەو کچە مازووچنە\n\nبێر و هاوێری لەگەڵ کاکی نەکردبا بن پشک\nچۆن دەمانبوو ئەو هەموو گۆشت و پەنیر و بەرگنە؟ \n\nدەست و کەرکیتی کچی نازداری هەوشاری نەبا\nچۆن دەڕازاوە بەقاڵی شار و بازاڕی سنە؟ \n\nبا هەزار (زێ) و (گادەر) و (لاوێنی) ڕوونیشمان هەبێ\nتاکو ژن ئازاد نەبێ، سەرچاوەکەی ژین لیخنە\n\nکۆیلەتی باوی نەماوە، کیژی کوردی خۆشەویست! \nڕاپەڕە، هەستە لە خەو، ئاخر چ وەختی خەوتنە؟ \n\nدەرکە بشکێنە، پەچە بدڕێنە، ڕاکە مەدرەسە\nچاری دەردی کوردەواری خوێندنە، هەر خوێندنە\n\nدایکی زانایە کوڕی ئازا دەنێرێتە خەبات\nمن گوتم تۆش تێبگە (ناگاتە دەریایە زنە)\n\nگوارەکەی زێڕت بەکار نایە، لە گوێ بگرە قسەم\nلایقی گوێی تۆ عەزیزم شێعری سادەی (هێمنە)"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "تاریک و ڕوون", "poem_title": "ڕێبەندان و شاعیر", "poem_description": "هەواری کرماویلە - ١٣٢٥", "poem_text": "ڕێبەندان! دیسان هاتیەوە سەرمان\nڕەقمان هەڵێنی دیسان لە سەرمان\n\nبەسۆزەی زریان پیاوی دەکەی سڕ\nبە کڕێوە و باکوت ئاژەڵ دەکەی قڕ\n\nڕێ و بان دەبەستی بە بەفر هەموو\nلەبەر پەساران هەڵدەنێی ڕنوو\n\nپڕووشە و مژ و کەڕەسیسەکەت\nتەپ و تومان و هەوا پیسەکەت\n\nپێیەوە هەزار ئازار و ئاهۆ\nکۆخە و هەڵامەت، لەرز و چەق و چۆ\n\nکە تۆ تەشریفی ناشەریف دێنی\nدڵی گەلی کورد دادەخورپێنی\n\nماشین و ڕێگای ئیسفاڵتی نییە\nبەو سارد و سۆڵە عیلاجی چییە\n\nبە هەچەهەچی کەرێ چۆن باری\nلادێیی کوردی دەگاتە شاری؟ \n\nهەژار لێی دەبڕێ ئاوردوو و زمهەڕ\nکورووژمەی دەکا فەقیر، ماڵانگەڕ\n\nسەر دەنێنەوە پیر و نۆجوان\nبێ پەرستار و بێ داو و دەرمان\n\nبەخێر نەهاتی مانگی مژ و تەم\nدێنی بۆ ئێمە گەلێک دەرد و خەم\n\nڕێبەندان: \nشاعیر ماڵ شێواو بۆ دژ داماوی\nگێژی، خەوئاڵووی، شێتی خەرفاوی؟ \n\nبۆچی تۆ ئاگات لە دنیا نییە؟ \nبۆچی نازانی دەنگوباس چییە؟ \n\nبۆ بەمن دەڵێی قسەی سوێر و تاڵ\nبۆچی نازانی بێ خەبەر! ئەو ساڵ\n\nزریانم هێنای بۆ کورد ئازادی\nشەماڵم هێنای بۆ ئێوە شادی\n\nمژی من هات و مژی هەژاری\nڕەواند یەکجاری لە کوردەواری\n\nبەکەڕەسیسە و پڕووشە و سیخوار\nئاواتی کۆنی کوردم هێنا خوار\n\nلە ڕۆژی مندا کورد بەڕووسووری\nهەڵی بژاردووە ڕەئیس جەمهووری\n\nجا ئەو جار باوی کوردی دێتەوە\nئاسوودە دەبێ، دەحەسێتەوە\n\nشاعیر: \nگیانی شاعیرت دەکەم بەقوربان\nوا هاتووی ئەوساڵ مانگی ڕێبەندان! \n\nدەک بەخێرهاتی قەدەمت پیرۆز\nبەقوربانت بێ جێژنەکەی نەورۆز\n\nڕۆژی تۆ جێژنی گەورەی کوردانە\nناوت دەرمانی ژان و دەردانە\n\nئەوساڵ بەهارە بۆ ئێمە زستان\nبمرێ دوژمنی کورد و کوردستان"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "تاریک و ڕوون", "poem_title": "بژی دێموکڕات", "poem_description": "مەهاباد - ڕەشەمەی ١٣٢٤", "poem_text": "مزگێنیم دەیە دەگەی بە ئاوات\nکوردە لە سایەی حیزبی دێموکڕات\nحیزبی دێموکڕات تۆ دەدا نەجات\nپیادەی ئەو شاهی دوژمن دەکا مات\nبژی دێموکڕات بژی دێموکڕات\n\nکوردەگیان! ئەوڕۆ چاو و دڵت ڕوون\nلاوانی وڵات پاک ئامادە بوون\nتەمای وەیانە ڕاپەڕن، ببزوون\nلێوی دوژمنی هەرزەگۆ بدروون\nبژی دێموکڕات بژی دێموکڕات\n\nپێکیان هێناوە لەشکرێکی چاک\nلە لاوی ئازا و بەکار و چالاک\nهومێدم وایە لاوانی خوێن پاک\nبەخوێنی خۆیان بپارێزن خاک\nبژی دێموکڕات بژی دێموکڕات\n\nهەموو بەجەرگ و ئازا و دلێرن\nهەموو بێ باک و دڵپاک و مێرن\nلەناو سەنگەردا لە وێنەی شێرن\nنەتەوی بێ شک پێیان ناوێرن\nبژی دێموکڕات بژی دێموکڕات\n\nپێشمەرگەی کوردی لە مەیدانی جەنگ\nبەرگەی ناگرێ نە شێر نە پڵەنگ\nدوژمنی ئێمە تازە بکا دەنگ\nسینگی دەسمن بە گوللەی تفەنگ\nبژی دێموکڕات بژی دێموکڕات\n\nڕۆژی بەرگری و شەڕ و تەنگانە\nپاڵەوانێکە هەر یەک لەوانە\nبەکوێری چاوی پیسی بێگانە\nئەوڕۆکە ڕۆژی جێژنی کوردانە\nبژی دێموکڕات بژی دێموکڕات"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "تاریک و ڕوون", "poem_title": "ڕۆژی خۆشی", "poem_description": "مەهاباد - ڕێبەندانی ١٣٢٤", "poem_text": "ڕۆژی جێژن و خۆشییە تێپەڕ بوو ڕۆژی دەرد و خەم\nهات شنەی ڕەحمەت بە جارێک ڕای ڕفاند و بردی تەم\n\n\nدێ لە هەر لایێکی قاقای پێکەنینی کیژ و کوڕ\nدێ لە هەر سووچێکی نەغمەی ساز و تار و زیل و بەم\n\n\nگەرچی زستانە بەفر دایپۆشی ئەوڕۆ گشت وڵات\nخاکی پاکی ئێمە خەمڵیوە وەکو باخی ئیرەم\n\n\nجێژنی ئیستیقلالی کوردستانە، ڕۆژی شادییە\nجێژنە پیرۆزە لە لاوی هاووڵاتی خۆم دەکەم\n\n\nنۆجوانان! دەی بەقوربانتان دەبم کارێ بکەن\nبۆ تەرەققی کورد و بۆ پاراستنی خاک و عەلەم\n\n\nبۆ نەجاتی نیشتمانی خۆشەویست کارێ بکەن\nزوو دەری بێنن لە چەنگی دوژمن و دەستی ستەم\n\n\nهەر کەسێ بۆ لای سنووری نیشتمانی ئێوە بێ\nبیکوژن، وردی بکەن، بینێرنە موڵکی عەدەم\n\n\nلاوەکان! دڵپاکەکان! چالاکەکان! پێشمەرگەکان! \nئێوە شیری لێ بسوون و ئێمە پڕدەینە قەڵەم\n\n\nهەر بەیەکگرتن لە دەست بێگانە دێنینە دەرێ\nخاکی پاکی کوردەواری، نایەڵین بۆ کەس ئەلەم\n\n\nجێژنە پیرۆزە دەکەم لێت و دەڵێم خۆش بی، بژی\nئەی ڕەئیس جەمهووری کورد و پیاوی زانا و موحتەرەم\n\n\nتۆم بەخوا ئەسپارد و ئەسپاردم بەتۆ ئەی (پێشەوا)\nمیللەتی دڵپاک و چاک و نیشتمانە جوانەکەم"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "تاریک و ڕوون", "poem_title": "هەتاوی ئیقباڵ", "poem_description": "", "poem_text": "ڕۆیی خەم هاتەوە هەنگامی سروور\nجێژنەیە بەزمە زەماوەندە سوور\n\nتیشکی زێڕینی هەتاوی ئیقباڵ\nلە کولاوکەی گەلی کورد هاتەوە ژوور\n\nکوانێ؟ لەکوێیە؟ ببینێ بەزمم\nبدڕێ دوژمنی خوێڕی مەغروور\n\nسەربەخۆ بووین و لەژێر باری خەم\nهاتە دەر میللەتی ئازاد و جەسوور\n\nهەڵکراوە لە وڵاتی ئێمە\nپەرچەمی بەرزی سپی و سەوز و سوور\n\nخومی شێواوە، پەرێشانە، کزە\nدوژمنی قین لەزگی ڕق ئەستوور\n\nکوڕی کورد حازرە بەخوێنی خۆی\nلە هەموو لاوە بپارێزێ سنوور\n\nکچەکەی حازرە فیشەکدانی\nلە ملیدابێ لەباتی بەرموور\n\nتازە ناوێرێ بەخاکی کوردا\nنەتەوی ئێمە بکا چیدی عبوور\n\nهەر بەرز بێتەوە ئاڵای کوردی\nنیشتمانی ببێ خۆش و مەعموور\n\nبۆ فیداکاری لە ڕێی میللەتدا\nهەر بژی «قازی» ڕەئیسی جەمهوور"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "تاریک و ڕوون", "poem_title": "ڕەشەمە", "poem_description": "مەهاباد - ١٩٤٦", "poem_text": "دەک بەخێربێی قەدەمت خێرە چ خۆشی ڕەشەمە\nتاکوو تۆ هاتی نەما و تێپەڕی ڕۆژی ڕەشی مە\nئیستەکە کوردە هەموو بێ هەم و بێ دەرد و خەمە\nشادە، ئازادە، دەکا گاڵتەوگەپ، کەیف و گەمە\nنیشتمانی هەموو ڕازایەوە، باخی ئیرەمە\n\nشین و ڕۆڕۆ بوو بەشی کورد و سەری نابوو لە هەش\nچون لە ئازادی بڕێک نەیبوو ئەویش بەهرە و بەش\nکوردەواری هەموو داگرتبوو هەور و تەمی ڕەش\nنەدەبینرا لە چ لا تیشکی گەلاوێژی گەش\nبەشنەبایەکی ڕەحمەت ڕەوی ئەو هەور و تەمە\n\nهاتە مەیدانێ کوڕی کوردی وەکوو فیلی دەمان\nهەوڵی ئازادی دەدا ئەو بەهەموو وەخت و دەمان\nدوژمنی کوردی ئەوەی دیت و ترووسکایی نەمان\nدەشەکێنێتەوە با ئێستەکە ئاڵایەکەمان\nسەر و ماڵ و کەس و کارم بەفیدای ئەو عەلەمە\n\nلاوی کوردی لە هەموو لاوە وەکوو شێری ژیان\nدێتە مەیدان و دەڵێ: من دەمەوێ مافی ژیان\nتازە هەڵناخەڵەتێ ئەو، بەقسەی نەرم و نیان\nدوژمنی میللەتی کوردی هەموو تووڕەن کە دییان\nئەو بەسەربەستی دەژی، دوژمنی زۆر و ستەمە"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "تاریک و ڕوون", "poem_title": "دایکی نیشتمان", "poem_description": "مەهاباد - ١٩٤٦", "poem_text": "لە کاتی نیوەشەودا بوو شەوێ دی\nژنێکی پیر و ڕەشپۆشم لە خەو دی\n\nبەپارێز چوومە پێش لێی و گوتم پێی\nچکارەی دایەپیرە، پێم بڵێ کێی؟ \n\nلەبەر چی وا دژ و داماوی دایە\nچ قەوماوە کە وا شێواوی دایە؟ \n\nچییە؟ چۆنە لەبەر تۆدا جلی ڕەش؟ \nسەر و شان و ملت بۆ ناوەتە هەش؟ \n\nگوتی نازانی ڕۆڵەی هیچ نەزانم\nئەمن کێم؟ ، ڕۆڵە دایکی نیشتمانم\n\nلە تاوی ئێوەیە وا مات و گرژم\nلە سوێی ئێوە دەسووتێم و دەبرژم\n\nدەبینم ئێوە داماو و هەژارن\nکز و خەمبار و زار و لێو بەبارن\n\nمنیش بۆیە پەرێشان و پەشێوم\nدەبینی باری خەم نیشتووە لە لێوم؟ \n\nنەخۆشن ئێوە، بۆیە من نەخۆشم\nئەسیرن ئێوە، بۆیە ڕەش دەپۆشم\n\nبەقوربانت دەبم ئەی دایکی دڵسۆز\nمەبە چیدیکە تۆ دڵتەنگ و ئاڵۆز\n\nتەماشاکە کوڕی تۆ شادن ئێستا\nهەموو سەربەستن و ئازادن ئێستا\n\nدەزانم ڕۆڵەگیان خەڵکی مەهاباد\nلەژێر دەستی کران ڕزگار و ئازاد\n\nبەڵام ڕۆڵەم برای ئێوە لە سەقز\nتەماشاتان دەکەن داماو و سەرکز\n\nچ شەرمە کاری ئێوە پێکەنین بێ\nبەڵام کاری ئەوان گریان و شین بێ\n\nئەگەر پێت خۆشە جلکی ڕەش نەپۆشم\nبکەن ئازاد کوڕانی دیم و خۆشم\n\nلەبەر خۆت داڕنە دایە جلی ڕەش\nدڵت ڕوون بێتەوە کوڵمەت ببێ گەش\n\nهەنیسکان بەس بدە چیدی مەکە شین\nببینە بەیرەقی سوور و سپی و شین\n\nببینە «پێشەوا»ی مەشهووری ئێمە\nببینە تۆ ڕەئیس جەمهووری ئێمە\n\nببینە هێزی پێشمەرگە و بزانە\nکە نووکی نێزە شمشێری ئەوانە\n\nلەژێر دەستی دەکا ڕزگار و ئازاد\nتەواوی کوردەواری وەک مەهاباد"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "تاریک و ڕوون", "poem_title": "نەورۆزی ڕزگاری", "poem_description": "تەورێز - ١٩٤٦", "poem_text": "بە بەرگی سەوزە ڕازاوە قەد و لاپاڵ و شیو و دۆڵ\nچرۆی دەرکردووە دار و ملی دا یەکتری گیاوگۆڵ\nبەسەر بەفری کەویدا کرد شەماڵی خاکەلێوە خۆڵ\nڕەفیقان ڕۆژی کوردانە بەهارە جێژنی نەورۆزە\nبەدڵ لێتان دەکەم لەو ڕۆژەدا من جێژنە پیرۆزە\n\nچلەی زستانی ناخۆش بوو تەزووی سەرمایە پیاوی سڕ\nدەکرد و کووچە و کۆڵان لە بەفر و لیتە بووبوون پڕ\nبەهار هات و دەخەمڵێ کێو و دەشت و بەندەن و لاخڕ\nڕەفیقان ڕۆژی کوردانە بەهارە جێژنی نەورۆزە\nبەدڵ لێتان دەکەم لەو ڕۆژەدا من جێژنە پیرۆزە\n\nبەسۆزەی بای بەیان لێوی کراوە خونچەیی خەندان\nلەسەر چڵ بلبلی شەیدا لە خۆشی گوڵ دەڵێ بەندان\nبەجێ هات ئارەزووی لاوان و گەرمە کۆڕی گۆوەندان\nڕەفیقان ڕۆژی کوردانە بەهارە جێژنی نەورۆزە\nبەدڵ لێتان دەکەم لەو ڕۆژەدا من جێژنە پیرۆزە\n\nلە خۆی داوە بەرەڵبێنە کچی کابانی گەردن کێل\nبەناز و غەمزە دەڕوانێ، دەکا شینکەی نەرم پێشێل\nلەگەڵ بۆنی وەنەوشە تێکەڵاون بۆنی عەتر و هێل\nڕەفیقان ڕۆژی کوردانە بەهارە جێژنی نەورۆزە\nبەدڵ لێتان دەکەم لەو ڕۆژەدا من جێژنە پیرۆزە\n\nسەری کوێستانی بەرزی کوردەواری تێی نەکەوتووە خاڵ\nلە دەشت و بەرپەساران هەڵدراون چادر و ڕەشماڵ\nنەمان بێگانە تاکوو جێژنەمان لێ تاڵ بکا ئەوساڵ\nڕەفیقان ڕۆژی کوردانە بەهارە جێژنی نەورۆزە\nبەدڵ لێتان دەکەم لەو ڕۆژەدا من جێژنە پیرۆزە\n\nحەساوە پیاوی ڕووتوقووت و بێ ئەنوا و بێ ئیروو\nژیاوە گیانلەبەر دیسان، لە کون هاتە دەرێ مێروو\nلەسەر گوێسوانە دەخوێنن بەپۆل پاساری و سێروو\nڕەفیقان ڕۆژی کوردانە بەهارە جێژنی نەورۆزە\nبەدڵ لێتان دەکەم لەو ڕۆژەدا من جێژنە پیرۆزە\n\nلە دنیادا کەمە هاوتای بەهاری جوانی کوردستان\nئەویش ئەوساڵ کە لایێکی نەجاتی بوو لەژێر دەستان\nلە خۆشی ئەو وڵاتە شاعیریش بۆتە هەزار دەستان\nڕەفیقان ڕۆژی کوردانە بەهارە جێژنی نەورۆزە\nبەدڵ لێتان دەکەم لەو ڕۆژەدا من جێژنە پیرۆزە"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "تاریک و ڕوون", "poem_title": "پێکەنینی گوڵ", "poem_description": "مەهاباد - ١٣٢٥", "poem_text": "کاتی کازیوە پێش گزنگ بولبول\nلە شەقەی باڵی دا هەتا کن گوڵ\n\nگوتی ئەی نازەنینی عیشوەفرۆش\nکەم کەمە دیارە بێ وەفایی تۆش\n\nبۆ شنەبا هەیەتی لێرە ڕێ؟ \nبۆ پەپوولە بەدەورەتا دەگەڕێ؟ \n\nچەپکی تۆ باغەوان دەکەن دەسگێڕ\nلە خەیابان و کووچە و باژێڕ\n\nدەتفرۆشن بە قیمەتی هەرزان\nدەتدەنە دەستی ناکەس و هەرزان\n\nبۆیە سووک و چرووکی ناو چەمەنی\nلەوەتی بووی هەمیشە پێ دەکەنی\n\nهەڵگەڕاوە بەناز و گوڵ پێی گوت\nشێت و شووری کە شرت و شۆمت شوت\n\nوەکو تۆ ئاشقە پەپوولەی زار\nبۆ بەخۆڕایی ئەو بدەم ئازار\n\nشنەبا ڕێ نەدەم کە بۆ لای خۆم\nکێ دەبا بۆ هەموو وڵاتێ بۆم؟ \n\nگوڵ لەکن کەس نییە عەزیزم سووک\nسەری زاوایە جێی و باوەشی بووک\n\nمن کە ناگاتە هەفتەیەک تەمەنم\nبۆچی بگریم و بۆچی پێ نەکەنم"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "تاریک و ڕوون", "poem_title": "بلوێری شوان", "poem_description": "هەواری کرماویلە - ١٣٢٥", "poem_text": "نیوەشەوە، دنیا خامۆش\nدێتە گوێم ئاهەنگێکی خۆش\n\nئاهەنگێکی گیان پەروەرە\nشادی هێنە، خەفەت بەرە\n\nئاهەنگێکی دڵنەوازە\nتارە؟ یۆڵۆنە؟ یا سازە؟ \n\nنا... نا... ئاهەنگی بلوێرە\nجا وەرە گوێی بۆ ڕادێرە\n\nهەزار خۆزگەم بە خۆت شوانە\nکە بەو مانگەشەوە جوانە\n\nدانیشتووی لە ڕژد و هەڵدێر\nپەنجە دەبزێوی لە بلوێر\n\nدەگەڵ تەبیعەت هاودەمی\nشادی، بە کەیفی، بێ خەمی\n\nئاغاش بە نۆکەر ناگری\nوەک من لە داخا نامری\n\nوەرە شوانە هەموو شەوێ\nنیوەشەوێ، کاتی خەوێ\n\nلەو کێو و نواڵە زەنوێرە\nتێ تووڕێنە لەو بلوێرە\n\nلە سەر ترۆپکی ئەو کێوە\nپەنجە لە بلوێر ببزێوە\n\nبا کێوەکە دەنگ داتەوە\nشاعیریش خەو بیباتەوە"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "تاریک و ڕوون", "poem_title": "کورد و ئازەربایجانی", "poem_description": "تەورێز - ١٣٢٥/٢/٦", "poem_text": "تێپەڕی ئەییامی دیلی ئێستە هەنگامی ژیانە\nخۆی مەڵاس دا مامەڕێوی نۆبەتی شێری ژیانە\nهەرچی پێت دەکرێ بکە ئەی دوژمنی خوێڕی و بزانە\nباوی لاوی کورد و تافی گەنجی ئازەربایجانە\n\nخۆی لە خوێناودا دەبینێ هەر کەسێک دوژمن بەوانە\n\n\n\nبا لە قوڕ نیشێ و لە هەش نێ دوژمنی وان پیل و شانی\nچونکە ئەوڕۆ یەکتری گرت کورد و ئازەربایجانی\nئەوکی ئیستیعماریان گرت وەک بەڵاکەی ناگەهانی\nتازە بەربوونی مەحاڵە تا نەدا یەکجاری گیانی\n\nسوحبەتی پێ ناکرێ پەنجەی بەهێزی ئەو دوانە\n\n\n\nئەو کەسەی چەندێک لەوەی پێش لێی دەدا لافی خودایی\nنەیدەهێشت ئێمە هەمانبێ قەت لەگەڵ یەکتر برایی\nکوانێ لەکوێیە ببینێ پۆلی پێشمەرگە و فیدایی؟ \nتێ بگا نای بێ لەدەست ئەو نۆجوانانە ڕەهایی\n\nئەو کوڕی سمکۆی دلێرە، ئەو نەوەی سەتتارخانە\n\n\n\nلاوی ئازای کوردەواری نێرە شێری کاتی جەنگە\nگەنجی ئازەربایجانی وەک پڵەنگی تیژ چەنگە\nتێگەیشتن نۆکەری بێگانە بۆ وان عار و نەنگە\nپەنجەیان ئێستا لەسەر شیرە، لەسەر ماشەی تفەنگە\n\nهەر بەئاستەم بێتە ڕوو بێگانە دەکرێتە نیشانە\n\n\n\nکۆشکی زۆرداری جمیوە، هەر نەماوە زوڵم و بێداد\nوەک بەهەشت خەمڵیوە خاکی پاکی کوردستانی ئازاد\nموڵکی ئازەربایجانیش بۆتەوە مەعموور و ئاباد\nدوژمنی بێگانە بتبینم هەمیشە پەست و ناشاد\n\nچۆن ببوویە باعیسی وێرانی ئەم دوو خاکە جوانە\n\n\n\nکورد و ئازەربایجانی هەردوو داوایان ڕەوایە\nهەر بژین و پایەداربێ یەکیەتی ئەم دوو برایە\nمیللەتی ئێمە هومێدی زۆر بەکاری پێشەوایە\nئەو کوڕە ئازا و نەبەرد و مەردە بۆ میللەت قەڵایە\n\nدەک بمێنێ تا ئەبەد ئەو کوردە زانا و قارەمانە"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "تاریک و ڕوون", "poem_title": "ڕۆژگاری ڕەش", "poem_description": "گردبداغ ١٣٢٦", "poem_text": "ئەو ساڵ جێژنەمان تاڵە\nدوژمنی زاڵم زاڵە\nلاو جێیان سیاچاڵە\nدەستی دۆیان بەتاڵە\n\n\nگاڵتەوگەپ و پێکەنین\nشەوداوەت و هەڵپەڕین\nجێگای خۆیان دا بە شین\nدیسان خەمیان دابەشین\n\n\nپۆلی جوان و نەشمیلان\nدەستەی دەسماڵ تەنزیلان\nئەو ساڵ ناچن بۆ دیلان\nنەنگە دیلان بۆ دیلان\n\n\nبڕا نانی سەرخوانان\nگرا لاوی گوێسوانان\nکاڵ بۆوە پەنجەی جوانان\nکوانێ گەمەی جێ ژوانان؟ \n\n\nوەپاش کەوت خەباتمان\nداگیراوە وڵاتمان\nتێپەڕی ڕۆژی هاتمان\nڕووخا کۆشکی ئاواتمان\n\n\nنەهاتی و تەنگانەیە\nباو باوی بێگانەیە\nخەزری ئەو یەکانەیە\nلێمان لە بەهانەیە\n\n\nبووینەوە دیل و یەخسیر\nوڵاتمان کرا داگیر\nڕاوکەر بوونەوە نێچیر\nیووسف خرانە ناو بیر\n\n\nحکوومەت نیزامییە\nتۆزێک ئازادی نییە\nئامانجی دوژمن چییە؟ \nقڕکردنی خەڵکییە\n\n\nکە شەو داهات دیژبانی\nلێمان دەچتە سەربانی\nتفەنگی لەسەر شانی\nبۆتە ڕۆستەمی سانی\n\n\nدەڵێ فەرمووی فەرماندەر\nلە شامەوە تا سەحەر\nهەر کەس لە ماڵ هاتەدەر\n(کلکش بکن پسر(\n\n\nداخرا دەرکی ڕۆژنامە\nشکاون نووکی خامە\nکوردی نووسین حەرامە\nدوژمن دەڵێ بێ تامە\n\n\nدڕان کاغەز و دەفتەر\nگیران شاعیر و نووسەر\nکۆمەڵێک بوون دەربەدەر\nکۆمەڵێکیش دەسبەسەر\n\n\nخوێندن بەزمانی خۆمان\nسووچ و تاوانە بۆمان\nچاپخانە و بڵیندگۆمان\nبوونە بەردی بن گۆمان\n\n\nلەلایەک قات و قڕە\nلەلایەک کوشت و بڕە\nهەموو کەس حاڵی شڕە\nدوژمن نان و دۆ بڕە\n\n\nئاژان وەکوو سەگی هار\nدەخولێنەوە لە ناو شار\nدرۆزن و ڕیاکار\nدز و جەردە و بەدکردار\n\n\nبەرتیل خۆر و گورگەمێش\nوەک سەگی سەر خۆڵەمێش\nچەنە سووک و دەم لەپێش\nبەفیشاڵ و کێشەکێش\n\n\nئەمنیە وەک داڵ و قەل\nبڵاو بوونەوە ناو گەل\nکێ ئازایە بڵێ لەل! \nهەتا بیکەن شێت و شەل\n\n\nبۆ خۆیان پێ ڕادەگەن\nخەڵکی لە کونەڕەش دەکەن\nتا پشووی دێ لێی دەدەن\nبەقەمچی وەک خەرەزەن\n\n\nلە پیاوی ئازا و سەرکەش\nلە زەحمەتکێشی بێ بەش\nئاخنراوە کونەڕەش\nنابینی کەسێ ڕووگەش\n\n\nدەستیان کرد بەڕەشبگیر\nناپارێزن جوان و پیر\nدێ زڕەی کۆت و زنجیر\nهەر لێمان دەسوون شمشیر\n\n\nپیاوی مازاد و ماڵیات\nدەسووڕێنەوە دێهات\nدەستێنن دەغڵ و داهات\nلە کرما! و ئاغاوات\n\n\nئاغا زانی ئەو جارە\nئەو قەندە ژەهری مارە\nپێشبینی کاک هەژارە\nئێستا شەق بەخەروارە\n\n\nقەندی بەزاری تاڵە\nدەدا باجی پێنج ساڵە\nچاو لێ پۆشین مەحاڵە\nکار ئێستا بەگۆپاڵە\n\n\nنۆشی گیانی بێ هەی گۆڕ\nگێژی، گەوجی، لەخۆگۆڕ\nبا هەر سەری بکا شۆڕ\nبۆ دوژمنی مچ و مۆڕ\n\n\nبەقەند و شەکر و کووتاڵ\nبۆ ئێمەی دێنا ڕاماڵ\nئێستا کەوتووە وەک سیپاڵ\nلە گشت لا دەیدەن ڕەپاڵ\n\n\nسواریان کردن پیادە\nجامیان کردن بێ بادە\nداریان کردن ئامادە\nشەهید کران «بەگزادە»\n\n\nلە سەقز و لە بۆکان\nشین و شەپۆڕە و گریان\nتێکۆشەر لە دار دران\nقارەمان لەناو بران\n\n\nلە چوارچرای مەهاباد\nلە کانگای بیری ئازاد\nدەستی ڕەشی ئیستیبداد\nچەقاندی داری بێداد\n\n\nلە کاتی نیوەشەوا\nلە جەنگەی شیرن خەوا\nکرا کاری ناڕەوا\nلە دار درا پێشەوا\n\n\nڕۆڵەی وەفاداری کورد\nپێشەوای ئارام و ورد\nبۆ کورد ژیا، بۆ کورد مرد\nگیانی فیدای گەلی کرد\n\n\nزانا بوو، کوردپەروەر بوو\nپێشەوا بوو، ڕابەر بوو\nهەر کورد نەبوو بەشەر بوو\nخەمی خەڵکی لەبەر بوو\n\n\nبۆیە دێوی ئیستیعمار\nکۆنەپەرستی زۆردار\nزاڵم، خوێنڕێژ، بەدکردار\nبۆیان ئامادە کرد دار\n\n\nڕۆڵەی کوردی بلیمەت\nنەترسا لە دار و پەت\nپشتی نەکرد لە میللەت\nوا دەبێ زیپک و هیممەت\n\n\nبەڵام کوردە نابەزی\nبەو زەبرانە ناتەزی\nلە ڕقان لێو دەگەزی\nکە سوار بوو دانابەزی\n\n\nداخدارە، خوێنی دیوە\nبێدارە، خۆی ناسیوە\nلە دوژمن ڕاپەڕیوە\nباسکی لێ هەڵماڵیوە\n\n\nبەکار و توند و تۆڵە\nخۆی ساز دەکا بۆ تۆڵە\nورد دەکا وەک پڕپۆڵە\nتاج و تەختی ئەو زۆڵە\n\n\nکوڕ و کچ و پیاو و ژن\nئێستا لێوان دەکرۆژن\nدەڕۆستیان نایە دوژمن\nدەی ئەنجنن، دەیکوژن"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "تاریک و ڕوون", "poem_title": "کچی مەهاباد", "poem_description": "شیوە ڕەزان - ١٣٢٦", "poem_text": "لەباری، نازەنینی، نەرم و نۆڵی، دڵتەڕی، شادی\nلە چاوی بەد بەدوور بی ئەی کچی جوانی مەهابادی\n\nلە جوانیدا، لە پاکیدا، نییە هاوتات و نازانم\nفریشتەی ئاسمانی یانە پەروەردەی پەریزادی؟ \n\nسەری کوڵمت گەشە هەروەک گوڵی کوێستانی کوردستان\nلەبەر بەژنت دەبێ سەر دانوێنی خەڵفی شمشادی\n\nدڵی سەد عاشقت کردە نیشانەی تیری موژگانت\nکچی کوردی لە تیر ئاویتنا مەعلوومە ئوستادی\n\nبە شمشیری دوو ئەبرۆت جەرگی خەڵکی لەت دەکەی دیارە\nدەزانی چەک لەکار بێنی، کچیش بی تۆرمەی مادی\n\nلە سوێیانت وەها دێوانە بووم چاومەستی خوێن شیرن\nلە قەڕنی بیستەما ڕەنگە ڕەچاو کەم کاری فەرهادی\n\nئەوێستا تۆ لەوێ دیلی دەسی بێگانەی و ئەمنیش\nلە دووری تۆ دەکێشم ڕەنج و دەرد و داخی بێ مرادی\n\nزەمانە (هێمن)ی تۆی وێڵی دەشت و چۆڵ و سەحرا کرد\nفەرامۆشی مەفەرموو، جاروبارە هەر بکە یادی"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "تاریک و ڕوون", "poem_title": "بەهاری کوردستان", "poem_description": "نێزە - خاکەلێوەی ١٣٢٦", "poem_text": "شەماڵ هات بە گاڵەگاڵ\nهەور بوون گەواڵ گەواڵ\nپشکووت گوڵی گەش و ئاڵ\nبلبل کەوتە ناڵەناڵ\n***\nبە لەنگێزە، بە باران\nبە شنەبای بەهاران\nتوانەوە وەک جاران\nکەوی بەفری نیساران\n***\nنەما مژ و سەرما و سۆڵ\nنە سیخوار ما نە سەهۆڵ\nتەرت و ڕژد و شیو و دۆڵ\nلێی هاتە دەر گیا و گۆڵ\n***\nدەشت و چیمەن ڕازاوە\nکێو و بەندەن نەخشاوە\nزۆنگ و چێنکە ژیاوە\nگیا سەری پێوە ناوە\n***\nلە هەوشین و گەدە و لەند\nلە کوێستانی دە سامرەند\nهەڵز و بیزا و گیابەند\nتێک چڕژا، بۆتە زەمەند\n***\nمەندۆک و خاو و کەما\nلە نەرمان و ئەستەما\nبە سروە هاتنە سەما\nوەیشوومە و سەرما نەما\n***\nوێستاوە زەنگوڵ زەنگوڵ\nئاونگ لەسەر پەلکی گوڵ\nلەسەر چڵی سوورەگوڵ\nبلبل دەخوێنێ بەکوڵ\n***\nدیسان لە چیا و لە ڕازان\nدێ سیڕەی سەقر و بازان\nپێم خۆشترن لە سازان\nلە ئاهەنگ و ئاوازان\n***\n بژوێنە هەموو وڵات\nزیندوو بۆتەوە ماڵات\nجەنگەی بانەمەڕێ هات\nبەرەو کوێستان چوو خێڵات\n***\nدیسان هات وەکو جاران\nهەوهەوی شۆڕەسواران\nویڕەی جلیت و داران\nخرمەی ناڵ و بزماران\n***\nهات خرینگەی زەنگ و قۆڕ\nلوشمەلوشم و هۆڕە هۆڕ\nهۆقە هۆق و بۆڕە بۆڕ\nحیلەی جانوو ئەسپی تۆڕ\n***\nکار و کووری بزن و مەڕ\nلرفە لرفی لۆک و نەڕ\nکوڕژنی ئەسپی بەدفەڕ\nگوێچکەی پیاوی دەکا کەڕ\n***\nوەنەوشەی جوانی خۆشبۆ\nهاتە دەر لە لێوی جۆ\nدار دەری کردووە چرۆ\nکەروێشکەی کرد گەنم و جۆ\n***\nسوێسن و بەیبوون و شللێر\nڕواون لە جێگای زەنوێر\nقەڵبەزی بەست ئاوهەڵدێر\nشەپۆلان دەدا ئەستێر\n***\nبۆنی خۆشی هەڵاڵە\nپیاو مەست دەکا لە نواڵە\nوەک شەهیدە گوڵاڵە\nلە خوێناوا شەڵاڵە\n***\nگرمەی هەوری بەهاران\nدێ بەیان و ئێواران\nخوناوەی وردە باران\nتەڕ دەکا گەڵای داران\n***\nئەو ترۆپک و نشیوە\nئەو یاڵ و خڕ و شیوە\nلە گوێن بەهەشت خەمڵیوە\nکێ مەڵبەندی وای دیوە؟ \n***\nتیرەگ و گەوە و لاپاڵ\nپێی دادرا تارای ئاڵ\nسەرچاوەی سارد و زوڵاڵ\nهەڵقوڵی وەک زیوی قاڵ\n***\nهات لە ڕەوەز و زەردان\nقاسپەی کەوی سەر بەردان\nورتەورتی هەوێردان\nدێ لەناو شیناوەردان\n***\nلەکن کارژیلە و بەرخەل\nلەکن بزن و مەڕی شەل\nکە بۆیان هەڵکەوێ هەل\nکچ و کوڕ دەکەن هەمزەل\n***\nکیژۆڵەی شۆخی جوان چاک\nشۆڕەژنی داوێن پاک\nڕووهەڵماڵاو و بێ باک\nدەڕەتێنن زاو و ماک\n***\nفیتەی شوان، ئۆحەی گاوان\nدێ لە مۆڵگە و دەراوان\nدێتە گوێ لاوکی لاوان\nبالۆرەی بەڵەک چاوان\n***\nمنداڵ لە ڕژد و هەڵدێر\nبەر دەدەنەوە تاوێر\nشوانە لەسەر بەردەبێر\nتێی تووڕاندووە لە بلوێر\n***\nمەڕ لە گۆشتا بووە سوور\nخۆ هەڵداوێن شەک و کوور\nگەماڵ دەکەن چەق و لوور\nسەوەڕیان دەچێ بۆ دوور\n***\nکچی لەباری ڕەوەند\nهەڵی کرد بەلەک و زەند\nکەزی هۆنیەوە وەک بەند\nکوڕان دەگرێ بە کەمەند\n***\nلەبەر دەرکی ڕەشماڵان\nدەبینی چاو کەژاڵان\nدڵان دەبەن بە تاڵان\nکاس دەکەن کوڕ و کاڵان\n***\nلێوئاڵن، دەم بچووکن\nخوێن شیرن، ڕەزا سووکن\nکوڵمەیان وەک گوڵووکن\nگەورە کچن، نۆبووکن\n***\nشل و مل و لەبارن\nچاو بەکل، گوێ بە گوارن\nدەسماڵ پووڵەکەدارن\nشەدە و گێل گێلە لارن\n***\nناسک و نەرم و نۆڵن\nخاوێنن، سپی و سۆڵن\nبڵباسی و توند و تۆڵن\nبە مژۆڵ جەرگان دەکۆڵن\n***\nهەڵیان ماڵیوە باسک\nباسکی قەڵەو و ناسک\nکە دەکەن تاسکە تاسک\nڕەوەکترن لە ئاسک\n***\nکیژی مەرزینگ و سەکرن\nبە لەنجەولار ڕادەبرن\nناز دەکەن، چاو دادەگرن\nکوڕگەل دەبەریان دەمرن\n***\nکابانی قۆڵ بەبازن\nشەنگەبێری کێل گەردن\nلەنێو مەڕ دێن و دەچن\nوەک پۆلی پۆڕان دەچن\n***\nسوێسن و وەنەوش و هەمین\nکەژێ و خەندان و جەمین\nخاسێ، کەوێ، خاتووزین\nبەپۆل دەچنە مەڕدۆشین\n***\nزێڕن و کابان و مێرێ\nدانیشتوون لەبەر بێرێ\nئەستی دەکا هاوێرێ\nگوڵێ بەرخان دەژمێرێ\n***\nخونچە و گوڵووک و گەوەر\nشەم و کەژاڵ و دڵبەر\nزین و مرۆت و ئەسمەر\nلە تاوڵی هاتوونە دەر\n***\nمامز دایگرتووە شیری\nناسک دەکوشێ پەنیری\nناز دەشێلێ هەویری\nکاڵێ دەکا نان تیری\n***\nئامان چۆتە کوڵێنێ\nپەری مەشکەی دەژێنێ\nبەسێ لۆرکێ دەکوڵێنێ\nخەیاڵ ئاوردووی دێنێ\n***\n(هێمن) لەسەرەخۆبە\nنەکەی بچی بۆ هۆبە\nدەنا دەشکێنی تۆبە\nئاور دەگری وەک سۆبە\n***"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "تاریک و ڕوون", "poem_title": "بابردەڵە", "poem_description": "ساڵی ١٣٢٦", "poem_text": "لەبەر ئازاری ژینی نالەباری\nدەناڵێ بلبلی شەیدا بەزاری\n\nبەسۆز و داخەوە دەیگوت فەقیرم\nپەڕوپۆم هەڵوەری، بێ وادە پیرم\n\nمەلێکی فێری دارستان و لێڕ بێ\nقەفەز پیری دەکا با شووی لە زێڕ بێ\n\nتەلار و سەرسەرا و کۆشک چ دێنێ\nکە کۆیلە وەرهەمی تێدا هەڵێنێ\n\nلەگەڵ کازیوە بۆی نەفەڕم چڵاوچڵ\nنەبینم گوڵ، چلۆن ئارام دەبێ دڵ\n\nچ خۆشە عیشق و سەرمەستی، چ خۆشە\nچ خۆشە ژین بە سەربەستی، چ خۆشە\n\nچ تاڵە کۆیلەتی و دیلی، چ تاڵە\nبەکەم بێ ژینی وا پڕ ئاه و ناڵە\n\nمن و کونجی قەفەز ئەی داد و بێداد\nئەمن دیلم، قەلیش سەربەست و ئازاد\n\nلە سوێ هێلانەکەم لەت لەت بوو جەرگم\nلە تاوی گوڵ نەمام، نیزیکە مەرگم\n\nدەبێ چەند بەرد لە هێلانەم گرابێ؟ \nگوڵی سوورم چلۆن پەڕپەڕ کرابێ؟ \n\nدەبێ چۆن فێر کرابێ باڵ بکا کل\nلەبەر پللاری دوژمن بێچوە بلبل\n\nدەسا ئەو ڕاوکەرە کوێر بێ لە چاوان\nمنی خستە قەفەز بێ سووچ و تاوان\n\nچ ئینسافە ئەمن بەو دەنگی خۆشم\nئەسیر و دیل و زیندانی و خەمۆشم\n\nبەڵام ئێستا قەلی ڕووڕەش لە گوڵزار\nبە قاڕەقاڕ دەدا گوێی خەڵکی ئازار\n\nگوتم ئەی بلبلی خەمگینی دڵمەند\nمەناڵێنە لە دەس داو و لە دەس بەند\n\nبزانە تۆ ئەوی ئەهلی هونەر بێ\nدەبێ یا دەسبەسەر یا دەربەدەر بێ\n\nهونەرمەند و ژیانی خۆش مەحاڵە\nهونەرمەند ڕەنجەڕۆیە، ژینی تاڵە\n\nورینگە خۆشەکەت بۆ تۆ بەڵایە\nئەتۆ خۆش خوێنی حاڵت بۆیە وایە\n\nئەگەر نەتبا ورینگە و دەنگی وا خۆش\nبەرەڵڵا بووی وەکو ئەو ڕووڕەشە تۆش\n\nمنیش ئەی بلبلی بەندی وەکو تۆم\nوەها دوورم لە هێلانە و گوڵی خۆم\n\nمنیش وەک تۆ لەکیسم چوو گوڵی سوور\nمنیش هێلانەکەم لێ کراوە خاپوور\n\nمنیش بابردەڵەی بەر گێژەڵووکەم\nدەمێک لەو قوڵکە، تاوێک لەو چڵووکەم\n\nمنیش زۆرداری پرزەی لێ بڕیوم\nمنیش بەدکاری بواری لێ تەنیوم\n\nمنیش بێدادی شاباڵی شکاندم\nبە ناکامی لە خوێناوی تلاندم\n\nمنیش چونکە بڕێک خاوەن هونەر بووم\nهەمیشە ڕەنجەڕۆ بووم، دەربەدەر بووم\n\nهەزار گۆوەند و سەد پەندم بەسەرهات\nلە ئامێزم نەگرتووە بووکی ئاوات\n\nهەزار سوڕکەم لەبن هەنگڵ دراوە\nدەمم گیراوە، چاوم بەستراوە\n\nلە ئامێزی گەرم بێ بەش کراوم\nوەکو تۆ تووشی ڕۆژی ڕەش کراوم\n\nژیانم پڕ لە ڕەنج و دەرد و داخە\nئەوە گیرساومەوە لەو کێو و شاخە\n\nکەسێک نەی پرسی، نەیزانی چلۆنم\nلە یادان چوومەوە، چیرۆکە کۆنم\n\nبە شەو ژان و پەژارەم دێنە پاڵێ\nبە ڕۆژ ئۆقرەم نییە ساتێک لە ماڵێ\n\nبەڵام هاودەردی ئازیزم هەتا هەم\nوەکو تۆ دەردی دڵ ناکەم لە دەس خەم\n\nئەمن پێم خۆش نییە ئاودەنگی قەل بم\nئەمن پێم خۆش نییە بێزراوی گەل بم\n\nهەتا دوژمن نەگەوزێنێ دەخوێنم\nدەخوێنم بۆ گەلی خۆم، هەر دەخوێنم"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "تاریک و ڕوون", "poem_title": "فرمێسکی گەش", "poem_description": "شیلان ئاوی - ١٣٢٧", "poem_text": "قەت لە دنیا دا نەبوو بێجگە لە ناخۆشی بەشم\nمات و داماو و پەشێو و بێکەس و چارەڕەشم\n\nسەردەمێک ئاوارە بووم و ماوەیێکیش دەسبەسەر\nنەمدی ڕووی ئاسوودەیی، هەر تووشی گێرە و قەڕقەشم\n\nدابی کوردی وایە، کەس لاگیری لێ قەوماو نییە\nبۆچی سەرکۆنەی بکەم لێم زیزە یاری مەهوەشم؟ \n\nتیغی بێ مەیلی و جەفای ئەو نازەنینە دڵڕەقە\nجەرگی لەت کردم بە جارێک ئەنجنیویە سینەشم\n\nکوشتمی و شەش خانی ئوممێدی لە من گرتن حەریف\nمۆرە هەڵداوێم و بێهوودە بە هیوای دوو شەشم\n\nنابینی زەردە لەسەر لێوی کەسێ لەم شارەدا\nگەر خەم و دەردی دڵی خۆمیان بەسەردا دابەشم\n\nخۆشەویستی گۆشەکەی تەنیایی هەر ئەژنۆکەمە\nبۆیە ڕۆژ و شەو وەها گرتوومەتە نێو باوەشم\n\nنایەڵێ دوژمن بەڕەنگە زەردەکەی من پێکەنێ\nتا دەمی مردن ئەمن مەمنوونی فرمێسکی گەشم\n\nشاعیرێکی ڕاست و یەکڕووم و فیداکار و نەبەز\nکوردە موحتاجی محەک نیم زێڕی بێ غەلل و غەشم"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "تاریک و ڕوون", "poem_title": "گریانی نیوەشەو", "poem_description": "شیلان ئاوی - ١٣٢٧", "poem_text": "شەوانە ئەو دەمانەی شەو دەگاتە کاتی نیوەی شەو\nخەڵک نووست و لە چاوی من کەسەر دیسان ڕەواندی خەو\n\nسکووتێکی بەسام سەرتاسەری ئەم دێیە دادەگرێ\nدەڵێی هەر زیندەوارێکی هەیە لەو دێیەدا دەمرێ\n\nلە هیچ لا خشپەیەک نایە، چرای ماڵێکی ناییسێ\nبە ئەسپایی لە ماڵ دێمە دەرێ دەخوشم وەکو نیسێ\n\nتەک و تەنیا بە ئارامی دەچم بۆ گردەکەی بەر دێ\nبە دڵتەنگی و کز و خەمناکی ڕادەکشێم لەسەر بەردێ\n\nدەکەم جا سەیری ئەستێران و هەڵدەمژم شنەی شەوبا\nشەو و بێدەنگی چەند خۆشە، هەمیشە خۆزگە هەر شەو با\n\nوەکو ئاواڵی چاک ئەستێرەکان گوێ ڕادەدێرن بۆم\nهەتا بۆیان بەیان کەم موو بە موو ڕازی دەروونی خۆم\n\nکوڵم هەڵدەستێ ئەو جارە و لەبەر دەردم دەناڵێنم\nهەتا ئاوری دڵم دەکوژێتەوە ئەسرین دەبارێنم\n\nشەوانە گەر نەکەم ئەو شیوەن و ناڵین و گریانە\nدەسووتێنێ وجوودم ئاگری ئەم جەرگە بریانە\n\nبەڵێ گریانی نیوەی شەو دەکا ناسۆری دڵ مەرهەم\nکوڵ و کۆم دادەمرکێنێ و بەجێ دێڵێ دڵی من خەم"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "تاریک و ڕوون", "poem_title": "ئارەزووی فڕین", "poem_description": "شیلان ئاوی - ١٣٢٨", "poem_text": "ژین بە یەخسیری و دیلی بێ کەڵکە\nبۆیە لەمێژە لە ژینم تێرم\nگوزەران بۆ من لەناو ئەم خەڵکە\nسەختە، ناخۆشە، چۆنی ڕابوێرم\n***\nهێزم لێ بڕا تاکەی دەربەرم\nلەناو مەینەت و دەردی سەرزەمین\nئەوە بەینێکە کەوتۆتە سەرم\nبیری ئازادی و ئارەزووی فڕین\n***\nبەڵام داخەکەم نیمە باڵ و پەڕ\nکە بفڕم، بڕۆم خۆم بدەم نەجات\nبچمە شوێنێکی لێی نەبێ بەدفەڕ\nلە باوەش بگرم نۆبووکی ئاوات\n***\nئەی سروە باکەی بەیانی! وەرە\nبە شنەشن و پشووی خۆت توندکە\nلەسەر ئەو دونیا نەویەم لابەرە\nهەتا دەتوانی ئەمن بڵندکە\n***\nنانا هەورەڕەش! ئەوڕۆ نەوی بە\nلەو بەرزانەوە وەرە بەرەو خوار\nکەم کەمە وەرە ڕێکی زەوی بە\nلەسەر پشتی خۆت ئەمن بکە سوار\n***\nئەوجار هەستەوە بڕۆ بەرەو ژوور\nمەوێستە هەتا تەشکی ئاسمان\nبمبەرە نیزیک ئاسۆی جوان و سوور\nنەجاتم بدە لە کاولی خەمان"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "تاریک و ڕوون", "poem_title": "خونچەی سیس", "poem_description": "شیلان ئاوی - ١٣٢٨", "poem_text": "دیتم لەناو دار و دەوەن\nلەسەر چڵی سوورە گوڵێک\nهەڵکورمابوو، دەیکرد شیوەن\nبەری بەیانی بولبولێک\nگوتم ئەی مەلی دڵسووتاو\nچییە، بۆ دەناڵی بەتاو؟ \n\nکە ناڵینت بۆ ئەوەیە\nگوڵت وا زوو هەڵوەریوە\nئەو ناڵینە بێ فایدەیە\nبۆچی نازانی، نەتدیوە؟ \nگوڵ هەفتە ناباتە سەرێ\nسیس دەبیت و هەڵدەوەرێ\n\nوەڵامی دامەوە بولبول\nبە شێنەیی، بە کاوەخۆ\nگوتی ناناڵێنم بۆ گوڵ\nکە سیس بووە، دەزانی بۆ؟ \nئەو عومرێکی ڕابواردووە\nپشکووتووە جا سیس بووە\n\nناڵینی من بۆ خونچەیە\nبۆ خونچە پەشێوە حاڵم\nئەو داخە لە دڵمدا هەیە\nبۆیە هەمیشە دەناڵم\nئەو، پێش پشکووتن سیس بووە\nبە جوانەمەرگی مردووە"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "تاریک و ڕوون", "poem_title": "گۆمی خوێن", "poem_description": "١٣٣٢", "poem_text": "عەزیزم بۆچی تۆراوی لە خۆڕا؟ \nچ قەوماوە؟ دڵی تۆ بۆچی گۆڕا؟ \nئەتۆ وا زوو لەبیرت کردم ئەمما\nفەرامۆشت نەکەم شەرتە لە گۆڕا\n***\nلە من ڕا خۆ خەتایەک ڕووی نەداوە\nئەدی بێ مەیلی بۆ ڕووی دا لە تۆ ڕا\nئەسیری کەزیەتە کۆتری دڵی من\nدەبێ حاڵی چ بێ کۆتر لە تۆ ڕا؟ \n***\nسەر و ماڵ و کەماڵ و بیر و هۆشم\nلە نەردی عیشقی تۆدا پاکی دۆڕا\n***\nلە چاوم دێ بەخوڕ فرمێسکی خوێنین\nکەچی ئەم گۆمە خوێنە هەڵنەچۆڕا\nمن و لاشەی پەپوولە ماینەوە و بەس\nشەوی دووری، شەمیش تواوە لە کۆڕا"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "تاریک و ڕوون", "poem_title": "ئاواتی بەرز", "poem_description": "مەهاباد - ١٣٣٢", "poem_text": "لاگری سوڵحە تەواوی ڕەنجبەری وشیاری کورد\nچاوەنۆڕی دەرفەتێکە خەڵکی لادێ و شاری کورد\nکوندی شوومی شەڕ لە زەندۆڵان خزی بەدزی و فزی\nکۆتری سوڵح و ئاشتی نیشتووە لەسەر دیواری کورد\n***\nدەستی دا دەستی برای و هاتە ناو کۆڕی خەبات\nکیژی نەشمیل و لەبار و شۆخ و گوێ بەگواری کورد\nکورد گوتوویە سوار هەتاکو نەگلێ قەت نابێ بە سوار\nئێستە چابوک سوارە، چونکە زۆر گلاوە سواری کورد\n***\nفێری زۆر دەرسی بە کەڵک و باشی کردین تێشکان\nجا ببینە ڕاپەڕین و شۆڕشی ئەم جاری کورد! \nبەیت و بالۆرەی هەزار جار بۆ بڵێ کۆنەپەرست\nتازە وێژینگێکی نادا دیدەکەی بێداری کورد\n***\nڕۆژ بە ڕۆژ قایمترە، مەحکەمترە، بڕوایەکەی\nدەم بە دەم چاکتر دەبێ، باشتر دەبێ، ئاکاری کورد\nبێ وچان دەڕواتە پێش و ڕێگە دەبڕێ بۆ هەدەف\nزۆر لە ساڵان ڕوونترە ئەو ساڵەکە ئەفکاری کورد\n***\nکورد بەزینی بۆ نەبوو دەستی نەدا، با دوژمنیش\nڕانەوەستابێ لە تاڵان و بڕۆ و کوشتاری کورد\nئەو لە ئازار و شکنجەی قەت نەبوو خافڵ، بەڵام\nکوردی کردۆتە سماتە جەزرەبە و ئازاری کورد\n***\nسەد هەزار بەرگێڕەوەی با بێتە سەر ڕێ، ئاخری\nهەر دەگاتە مەنزڵی ئاوات و خۆشی باری کورد\nمافی کوردی هەردەبێ بستێندەرێ بستێندەرێ\nدوژمنی کورد تێ گەیشتووە ناکرێ باشاری کورد\n***\nوا گزینگی دا بەیانی جوانی ئازادی بەشەر\nڕۆژی ڕووناکە، نەماوە زوڵمەتی شەوگاری کورد\nنایەوێ یاریدەدان و کۆمەگی ئەسڵی چوار\nجووجەڵەی ئاغای (ترۆمن) وێی کەوت پللاری کورد\n***\nهەرکە تووشی بوو دەڵێ: (یانکی گۆهوم یانکی گۆهوم)\nتازە دەستی ئەجنەبی ناتوانێ بگرێ زاری کورد\nتووڕەیی خەڵکی کە دی وا کلکی گرتە ناو گەڵۆز\nدوژمنی خوێڕی، وەکو ڕێوی لە ترسی داری کورد\n***\nدێتە سەر ڕێبازی راست و دێتە ناو کۆڕی خەبات\nخوارەپێچەی لێ بڕاوە پیاوی خێچ و خواری کورد\nهێزی بێگانەی لە پشت خۆی دیبوو، بۆیە وای دەکرد\nباری هێلکان نابزێوێ خاینی لاساری کورد\n***\nدانەنیشێ گەر لەسەر ئەو پەتک و سینگە بێگومان\nتۆ لە ئەستۆیدا دەبینی پەتک و گوێلەوساری کورد\nتێک دەدەن کۆشکی بڵیندی مفتەخۆری زگ زەلام\nپاڵە و جووتیاری برسی، کارگەری بێکاری کورد\n***\nدیوتە چۆن خۆی شاردەوە خوێڕیانە وەک ئاغایەکەی! \nئەو گزیرە بەدفەڕەی دەنگی دەدا بێگاری کورد\nخۆی لەبەر لافاوی قینی توندی گەل ڕاناگرێ\nدوژمنی وەحشی و دڕندە و زاڵم و زۆرداری کورد\n***\nدەچتە سەر دارێ لە ڕۆژی ئینتیقام و تۆڵەدا\nئەو کەسەی کوشتی بە ناهەق پێشەوا و سەرداری کورد\nنایەڵن ئادار بەسەر پاداری ئەو دەربارەوە\nچونکە دەیگوت نایەڵم ئاداری کورد، پاداری کورد\n***\n(پاش قڕانی مودەعی دەس پێ دەکەن تەعمیری موڵک)\nدێتە دی ئاواتی بەرزی (ئەحمەدی موختاری کورد)\n(ڕێگەیی ئاسن دەچێتە شاخی هەورامانەوە)\nهەر کە کەوتە دەستی کوردی چارەنووس و کاری کورد\n***\nمەدرەسە و دانیشکەدە بۆ شار و لادێ دادەنێن\nخوێندەواربێ تاکو ڕۆڵەی زیرەک و نازداری کورد\nئەو زمانە شیرنەی ئێمە پەرەی دەگرێتەوە\nنادڕێ چیدی کتێب و دەفتەری ئەشعاری کورد\n***\nبێ برەو نابێ مەتاعی کوردەواریمان ئیتر\nڕەونەقی پەیدا دەکا ئەو جارەکە بازاڕی کورد\nدادەمەزرێنن لە گشت شاری وڵات کارخانەیەک\nتا بەدەستی خۆی ڕەنێو بێ بەرهەم و کرگاری کورد\n***\nبەر دەدەن گاجووتی لەڕ، سواری تەڕاکتۆران دەبن\nدێتە دەر بوورە و بەیار و بەندەن و نیساری کورد\nکشتوکاڵ و جووت و گامان دێتە سەر باری لەبار\nپڕ دەبێ تێڕ و جەواڵ و مشت دەبێ عەمباری کورد\n***\nخەستەخانەشمان دەبێ، دوکتۆر و دەرمانیش فرە\nناکەوێ تازە لە کووچان خەستە و بیماری کورد\nبەختیار و خوێندەوار و ساغ و تێر و پڕ دەبێ\nدێتە دەر ماکەی نەهاتی و نەگبەتی و ئیدباری کورد\n***\nدەست لە ئەستۆی یەک دەکەن ئازاد و شاد و بەختەوەر\nکیژ و کوڕ، لاو و گراوی، دڵبەر و دڵداری کورد\nبۆنی ڕزگاریت لە شێعری دێ چ جوانت هۆندەوە\nئەی هەژار، ئەی شاعیری تێکۆشەری ناوداری کورد! \n***\n(کۆتری پیکاسۆ کە موژدەی هێمنی هێنا گوتی: )\nمرد، بەسەرچوو، ڕۆژی ئیستیعباد و ئیستثماری کورد\nئەی مەلی خۆش خوێنی ئاوارە و تەرە و بێ ئاشیان\nموژدە بێ زوو دێیەوە ناو میللەتی ڕزگاری کورد\nبلبلە سەرمەستەکەی باخی موکریان ئەوچەلیش\nتێر بخوێنە، دەنگ هەڵێنە تۆ لەناو گوڵزاری کورد\nخۆشەویستی میللەتی خۆتی لەبیر چۆن دەچییەوە؟ \nچاوەڕێتە ئێستەکانە شاری بێ ئەغیاری کورد\nئەو ژیانەی بێ تۆ ڕای دەبوێری (هێمن) مردنە\nبێکەسێکە پاشی تۆ و پاشی سەرەک کۆماری کورد"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "تاریک و ڕوون", "poem_title": "بەغدا نیوەی ڕێیەت بێ", "poem_description": "مەهاباد - ١٣٣٣/٦/٢٦", "poem_text": "خاین، خوێڕی، درۆزن، بەدفەڕ، شەڕانی، سەرشۆڕ! \nپیاوکوژ، تاوانبار، ڕووڕەش، ناکەس، ملهوڕ، دیکتاتۆڕ! \nخەڵکی ئێران بەدەس تۆ کرابوون زیندەبەگۆڕ\nئەوە تۆی لێت قەوماوە، دەریان پەڕاندووی، هەی گۆڕ\nدەبڕۆ ئەی شاهی خاین بەغدا نیوەی ڕێیەت بێ\n***\nئەی دوژمنی ئازادی، ئەی نۆکەری ئیستیعمار! \nبەدەس تۆ چوونە سەر دار مەزن، پێشەوا، سەردار\nبەدەستووری بێگانە دەسووڕا چەرخی دەربار\nزاڵ بوو بەسەر دەربارا پاڵە، جووتێر و کرێکار\nدەبڕۆ ئەی شاهی خاین بەغدا نیوەی ڕێیەت بێ\n***\nکەی سێبەری خودا بووی، ئەی سێبەری نەهاتی\nلە سایەی تۆدا دیمان شەڕ و گرانی و قاتی\nلە خزمەت باوکی خۆتدا لە پیاوکوشتن ڕاهاتی\nهەر کە خەڵک لێت ڕاسا، بۆی دەرچووی و هەڵاتی\nدەبڕۆ ئەی شاهی خاین، بەغدا نیوەی ڕێیەت بێ\n***\nپشتت لە میللەت کردووە پەنات بردووە بۆ دوژمن\nبەدرەقەی ڕێگای تۆ بێ تووک و نزای پیاو و ژن\nدوژمنی گەل هەمیشە بەمەرەدی شا دەچن\nهەر دیکتاتۆر تێدەشکێ، هەر گەلن ڕزگار دەبن\nدەبڕۆ ئەی شاهی خاین، بەغدا نیوەی ڕێیەت بێ\n***\nگزیری گوێ لەمست بووی تۆ بۆ شیرکەتی نەفتی\nکلکی ئاغات کێشراوە بۆیە هێندە کەنەفتی\nپێمانەوە نووسابووی، هەروەکو قیل و زەفتی\nنەکەی بگەڕێیەوە، (حالا که رفتی... ) رەفتی\nدەبڕۆ ئەی شاهی خاین، بەغدا نیوەی ڕێیەت بێ"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "تاریک و ڕوون", "poem_title": "موو ناپسێنم", "poem_description": "", "poem_text": "ئەمن دەمگوت لە دنیا تا بمێنم\nلەبەر کەس ئەستەمە سەر دانوێنم\nکەچی ئێستا لە داوی بسکی تۆدا\nگرفتارم گوڵم موو ناپسێنم\n***\nژیانم پڕ لە ڕەنجە و نامرادی\nبە هەڵکەوتیش نەهاتم تووشی شادی\nدڵم هێند تەنگە هەر جێی تۆ دەبێ و بەس\nئەتۆش مەحکوومی حەپسی ئینفیرادی\n***\nقەرار بوو بێی لەگەڵ خۆت شادی بێنی\nنەهاتی، گەرچی پێت دابووم بەڵێنی\nلەناو کوردا نەبوو پەیمان شکاندن\nلە کوێ فێر بووی گوڵم پەیمان شکێنی؟ \n***\nئەگەرچی ڕۆیی، قەت ناچی لە یادم\nدەکەم یادت، بەیادی تۆوە شادم\nکە بارگەت بۆ هەوار تێک نا عەزیزم\nشکا ئەستووندەکی تاوڵی مرادم\n***\nشەوانە هاونیشینی جامی بادەم\nبە بادە با پەژارە و غەم بە با دەم\nکە دەستی ڕۆژگار بای دا سەری من\nسەری شووشەی شەراب وا چاکە بادەم\n***"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "تاریک و ڕوون", "poem_title": "تووڕەیی", "poem_description": "١٣٣٦", "poem_text": "ساقیا کوشتمی خەم و مەینەت\nدەوەرە لەو شەرابە مەستم کە\nنامەوێ جام و ساغەر و پیاڵە\nبەشی خۆم بۆ لە لوێچی دەستم کە\n***\nوەرە ئەی نازەنین بەخێرا خۆت\nگێژ و وێژم بکە بە بادە و مەی\nبا منی ڕەنجەڕۆ لە ژینمدا\nهیچ نەبێ جارەکی بڵێم ئۆخەی\n***\nحاسڵی تێگەیشتن و زانین\nچ بوو بۆ من جگە لە کوێرەوەری؟ \nسەردەمێکیش پەنا دەبەم بۆ مەی\nتا بزانم چلۆنە بێ خەبەری\n***\nلەو وڵاتە کەسێک لە خەو ڕابێ\nبەشی چارەڕەشی و خەم و شینە\nتێگەیشتم عیلاجی دەردی من\nمەستی و شێتی و نەزانینە\n***"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "تاریک و ڕوون", "poem_title": "بۆسەی ڕۆژگار", "poem_description": "١٣٣٨", "poem_text": "نیمە ئاواڵێ لە گۆشەی بێکەسیدا غەم نەبێ\nچاکە ئەو لێرەش وەفای هەر ماوە، سایەی کەم نەبێ\n\nلاپەڕەی ژینم هەموو هەڵدەیتەوە تێیدا نییە\nباسی فرمێسک و هەناسە و شیوەن و ماتەم نەبێ\n\nڕۆژگاری سپڵە بۆ من بۆسەیەکی نایەوە\nنەمدی هەر تیرێکی دەیهاوێ بەرەو سینەم نەبێ\n\nڕەنجی دووری دڵبەرم بۆ کوشتنی من کافییە\nگەر لە دنیادا ئەمن هیچ مەینەتی دیکەم نەبێ\n\nکوا دەزانێ چەند پەرێشان و پەشێوە حاڵی من؟ \nئەو کەسەی گیرۆدەیی ئەگریجەو و پەرچەم نەبێ\n\nڕەمزی دڵداری لە زینێ فێر نەبوو یارم دەنا\nکوا ئەوینداری وەفاداری وەکو من، مەم نەبێ؟ \n\nکیژی شاریمان لەخۆی وەرگرتووە چارشێوی ڕەش\nداخەکەم نەمدی لەوێ مانگێکی دەورەی تەم نەبێ\n\nشادی جارێکی بەمیوانی نەهاتۆتە دڵم\nڕەنگە خەڵوەتخانەیی خەم شوێنی نامەحرەم نەبێ\n\nخۆم دەسووتێنم هەتا بەزمی خەڵک ڕۆشن بکەم\nکێ لەڕێی خەڵکا وەکو شاعیر دەسووتێ شەم نەبێ"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "تاریک و ڕوون", "poem_title": "لە بیرم مەکە", "poem_description": "١٩٧٣/١٠/٠٦", "poem_text": "وەهام بیستووە سەردەمی پێشوو\nلە گەورە شارێک نازدارێک هەبوو\n\n\nکچێکی قیت و قۆز و کەڵەگەت\nشاکاری دەست و نەخشی تەبیعەت\n\n\nشۆخ و لەبار و جوان و ڕەزا سووک\nلەڕاست ڕووی دەچوو ئابڕووی گوڵووک\n\n\nدڵتەڕ، مەشرەف خۆش، زار بەپێکەنین\nشل و مل، ئەسمەر، ناسک، نازەنین\n\n\nدیدەکاڵ، لێوئاڵ، بسک سێ بەنگی\nخاڵی سەر کوڵمەی ڕەشتر لە زەنگی\n\n\nمەمک خڕ و توند، سینە نەرم و پان\nگەردن درێژ و چەنە کورت و جوان\n\n\nکەی گەزۆ شیرن وەکوو دەمی بوو\nکەنگێ بەڕەزا وەک پەرچەمی بوو\n\n\nمانگ لە ئاست هەنیەی شەرمەزار بۆوە\nبرۆی دی هیلال خۆی لەبیر چۆوە\n\n\nجەرگی دەبڕین تیری بژانگی\nدڵگر بوو بسکی، لووس بوو، لاجانگی\n\n\nزەندی گۆشتن و شووش و نەرم و نۆڵ\nبەلەکی خڕ و پڕ و سپی و سۆڵ\n\n\nچەنەگەی خڕی وەکوو گۆی زێو بوو\nبەرخەبەبەکەی وەک شەکرەسێو بوو\n\n\nخەڵفی شۆڕەبی و مەندۆک و بیزا\nلەبەر ئەو باڵا بەرزە دەفیزا\n\n\nناز و کریشمە و لەنجە و لارەکەی\nپڕی کردبوو هەموو شارەکەی\n\n\nجوانی وا کەم بوو لەسەر زەمینێ\nکەم دایک کیژی وا جوان دەبینێ\n\n\nلە شارا هەچی هەبوون کوڕ و کاڵ\nلەدووی ئەو شۆخە ببوونە عەوداڵ\n\n\nلێیان گرتبوو گوێسوانە و ڕێباز\nکڕیار گەلێکە بۆ کڕینی ناز\n\n\nوەک مانگی جێژن لێیان دەڕوانی\nپێیان هەڵدەگوت بەستە و گۆرانی\n\n\nبەڵام لە هەموان داوخوازتر لاوێک\nبوو، کە نەدەژیا بەبێ ئەو تاوێک\n\n\nگیرۆدەی کردبوو بەبسکی خاوی\nدێوانەی کردبوو بەسیلەی چاوی\n\n\nئاوڕی ئاوری لە دڵ بەردابوو\nنازی وەرهەمی پێ هەڵێنابوو\n\n\nوەختابوو بمرێ بۆ ماچی لێوی\nیا وەکوو شێتان ڕوو بکاتە کێوی\n\n\nنەیمابوو هۆش و هەدادان و خەو\nئۆقرەی بڕابوو بەڕۆژ و بەشەو\n\n\nقسەی دڵسۆز و دۆستی نەدەبیست\nلە دنیای ڕووناک هەر ئەوی دەویست\n\n\nلە دڵی بەرببوو ئاگری بێ ئامان\nدەستی بەردابوو لە ماڵ و سامان\n\n\nشێت و شەیدا بوو، هۆشی نەمابوو\nئاگای لە حاڵی خۆشی نەمابوو\n\n\nشین و گریان و ڕۆڕۆ بوو پیشەی\nهەر بیری ئەو بوو یادی هەمیشەی\n\n\nناهومێد نەبوو دەستی بەرنەدا\nتا ئەو نازدارەی بۆ هاتە ڕەدا\n\n\nبەهار بوو دیسان خەمڵی وەک بەهەشت\nمێرگ و لاپاڵ و بەندەن و پێدەشت\n\n\nکانی وەک دیدەی ئاواران پڕ جۆش\nشنە وەک پشووی نازداران بۆنخۆش\n\n\nگوڵ پشکووت، بلبل وەورینگە کەوت\nکەو لەسەر ڕەوەز هەڵی گرت ڕەوت\n\n\nمێلاقە بادەی ئاونگی دەمشت\nشللێر فرمێسکی شادی هەڵدەڕشت\n\n\nخونچە دایدڕی بەرۆکی کراس\nلە خیز هاتە دەر چووزەڵە ڕێواس\n\n\nبۆن و بەرامە و هەوای بەهاری\nعیشق و هەوەس و مەستی لێ باری\n\n\nبەهار کە بەزمی تەبیعەت گەرمە\nدڵی نازداری بێ بەزەش نەرمە\n\n\nبەڵێنی پێ دا کیژۆڵەی چاوجوان\nلە دەری شاری بۆی بچێتە ژوان\n\n\nلاوی دڵسووتاو گەیشت بەئاوات\nکە ئەو نازدارەی بۆ لە ژوانێ هات\n\n\nئاوێزانی بوو، گرتی لە ئامێز\nگووشی بەباهۆی مەردانەی بەهێز\n\n\nڕایمووسی لێوی شیرنتر لە قەند\nلە دەستی هاڵاند کەزی وەک کەمەند\n\n\nگووشی مەمکۆڵەی وەک زەردە لیمۆ\nبڕا، لاکەوە، مەکە، ئەیەڕۆ\n\n\nدەیانکرد یاری و دەسبازی و گەنگەڵ\nیەکتریان دەگرت لە مێز و باخەڵ\n\n\nدرێژ دەبوون و هەڵدەستانەوە\nلەناو شێنکەدا دەتلانەوە\n\n\nلاوی تامەزرۆ، کیژی گەردن کێل\nسوێسنە و بەیبوونیان دەکردن پێشێل\n\n\nڕێکتر دەکەوتن بۆ ئەم لا و ئەولا\nقانەقدیلەی یەکتریان دەدا\n\n\nسێبەر شۆڕ ببوون، ئێوارە داهات\nئاخ لە خۆشیدا زوو ڕادەکا کات\n\n\nهەرچەند لە دینی یەکتر تێر نەبوون\nناچار بوون هەستن بەرەوماڵ ببزوون\n\n\nشل شل داگەڕان بۆ دەم ڕووباری\nتا پێش تاریکان بچنەوە شاری\n\n\nلەسەر کەندی چۆم ڕاوەستان تاوێ\nکچ دیتی لەناو نێرینەی ئاوێ\n\n\nچەپکە گوڵێکی وەکوو پتی خوێن\nگوتی ئای جوانە! ئەوە گوڵی کوێن؟ \n\n\nبریا هی من با ئەو گوڵە سوورە\nحەیفە کەوتە ناو ئەو شیت و شوورە\n\n\nهێشتا قسەکەی نەکردبوو تەواو\nکە دڵداری شێت خۆی خستە ناو ئاو\n\n\nبە پەلەقاژە گوڵی هێنا دەست\nهاویشتی بۆ لای کیژی دیدەمەست\n\n\nگوتی ئەی یاری ژیکەڵە و ژیرم\nهانێ گوڵەکەت مەکە لە بیرم\n\n\nگێژاو لوولی دا، شەپۆڵ نوقمی کرد\nخوڕێنی چۆمی کەلاکیشی برد\n\n\nتۆماری ژینی کورتی پێچراوە\nئەو تەنیا ڕۆژە خۆشەی بۆ ماوە\n\n\nساردی کردەوە چۆمی سارد و سڕ\nدڵی پڕ هەست و پڕ بڵێسە و گڕ\n\n\nکە ئەوەی بینی کیژی شەنگ و شۆڕ\nلەوێ ڕانیشت و کردیە زیڕ و هۆڕ\n\n\nقژی ڕنینەوە دای لە سینگی خۆی\nبەرۆکی دڕی قوڕی پێوا بۆی\n\n\nلەوێ هێند گریا هەتا بوو شەڵاڵ\nبە دارەمەیت بردیانەوە ماڵ\n\n\nهەتا ماوەیەک دژ و وەڕەز بوو\nکەم کەم دڵداری پێشووی لەبیر چوو\n\n\nیەکی تری گرت لە کوڕانی شاری\nسەرلەنوێ دەستی کرد بەدڵداری\n\n\nژین ڕاناوەستێ، هەوەس نامرێ\nدڵداری لەگەڵ مردوو ناکرێ\n\n\nزیندوو پێویستی بەهاودەم هەیە\nبۆ مردوو مردن، هەر ئەفسانەیە\n\n\nتا خوێن ببزوێ، تەزووی بێ، هەوەس\nبێ جووت دژوارە ژیان بۆ گشت کەس\n\n\nکە ویستت دڵی جوانێک ڕابگری\nدەبێ بۆی بژی، نابێ بۆی بمری\n\n\nژن پیاوی دەوێ، پیاو دەیەوێ ژن\nهەزارانی واش بێ سەروشوێن بن\n\n\nبۆ ژین پێویستە لەشی گەرم و گوڕ\nنەک ئاڵا و کێل و گڵکۆ و بەرد و قوڕ\n\n\nلە یەسکی ڕزیو وەرناگیرێ کاو\nبێ کاو دژوارە ژینی ژن و پیاو\n\n\nتێ نەگەیشتبوو دڵداری بێ هۆش\nکە کچ زوو کوڕان دەکەن فەرامۆش\n\n\nهیچ کەس بەو کارە ناڵێ ئازایی\nخۆ بەکوشت بدا پیاو بەخۆڕایی\n\n\nخۆی بەئاو دادا بۆ هەوەسی چووک\nپێی وابێ پاش ئەو کچ نابێ بەبووک\n\n\nکەسێک دەیەوێ قەت نەکرێ لە بیر\nناوی لاپەڕەی مێژوو بکا داگیر\n\n\nخەڵگ بەمەردی و ئازایی و پیاوی\nهەتا هەتایە هەر بەرن ناوی\n\n\nببێ بەمایەی سەربەرزیی کۆمەڵ\nبۆی دروست بکەن پاش مردن کۆتەڵ\n\n\nلە ڕیزی گەوران ناوی بنووسرێ\nسەت شێعری باشی پێ هەڵبگوترێ\n\n\nجێی شانازی بێ بۆ نەتەوەی خۆی\nگۆڕی مەزار بێ، کڕنووش بەرن بۆی\n\n\nخۆ فیدا بکا بۆ گەل و خاکی\nناوی نەمرە بەپاکی و چاکی"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "تاریک و ڕوون", "poem_title": "جۆلانە", "poem_description": "١٣٣٩", "poem_text": "چوومە لای دوکتۆر و گوتی\nنەخۆشی دەردەکەت سەختە\nگوتم: تۆ پێت وایە دەمرم؟ \nبەداخەوە، گوتی: وەختە\n***\nئەو دڵەکوتەی گرتووتە\nپیاوی بەهێزیش بیگرێ\nبێتوو ئاگای لە خۆی نەبێ\n هێندە پێ ناچێ دەمرێ\n***\nپێکەنیم و گوتم دوکتۆر! \nناڵێم زانا و شارەزا نی\nبەڵام تۆ پزیشکی ویشکی\nباری دڵداری نازانی\n***\nدڵەکوتەم نییە، دڵم\nجێی کیژێکی خانومانە\nمنداڵە، ئۆقرەی ناگرێ\nبۆم دروست کردووە جۆلانە"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "تاریک و ڕوون", "poem_title": "چارەنووسی شاعیر", "poem_description": "١٣٣٨", "poem_text": "بەهار بوو فەسڵی زستانم، ئەگەر یارم لەگەڵ بایە\nدرۆیە گەر گوتوویانە بە خونچێکی بەهار نایە\n\nلە بارانێ مەپرسە تا هەور بگرێ بەری ڕۆژێ\nدەبێ بگریم هەتا ڕووی تۆ لە ژێر چارشێوی ڕەش دایە\n\nهەناسەم لادەدا چارشێو و ڕووبەندی ڕەشت ئاخر\nهەور هەرچەندە پڕ بێ کوا حەریفی قودرەتی بایە؟ \n\nلە ژێر سایەی برۆکەتدا حوکمڕانی دەکا چاوت\nلە سایەی دووخی شمشیرە کە حاکم حوکمی ئیجرایە\n\nلەسەر بەفرێ بەکار نایە وەکو بیستوومە داوی ڕەش\nلەسەر کوڵمەت ئەدی بۆ دڵگرە ئەو بسکە تاتایە؟ \n\nهونەر ناتوانێ جوانی تۆ بەهیچ شێوێکی بنوێنێ\nلە مەڕمەڕ چۆن دەتاشرێ هەیکەلی ئەم بەژن و باڵایە؟ \n\nبەڕیشی بۆزەوە سوجدەی دەبەم من بۆ جەماڵی تۆ\nئەدی بۆچی دەیانگوت دار کە پیر بوو تازە دانایە؟ \n\nبزەت نایێتە سەر لێو و بەزەت نایە بەحاڵمدا\nئەگەرچی زۆر لەمێژساڵە لە دووت دەخشێم وەکو سایە\n\nدەزانی بۆچی من هێندە پەرێشان و خەفەتبارم\nلە بازاڕی ژیان غەیری هونەر نیمە چ سەرمایە\n\nبەتوو تووش تووشی مەکتەب بۆ دەهاتم من کە زانیبام\nخەفەت، مەینەت، کەسەر، حەسرەت، بەشی ئینسانی زانایە\n\nلەگەڵ چارەڕەشی و دوورەبەشی و نەگبەت دەبێ هەڵکەم\nلەمێژە چارەنووسی شاعیرانی کوردی هەر وایە"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "تاریک و ڕوون", "poem_title": "ڕقی پیرۆز", "poem_description": "١٩٧٤/١٣٥٣", "poem_text": "دەمگرێ، ئەمما لەگرتووخانە ڕق ئەستوور ترم\nلێم دەدا، ئەمما لەسەر داوا ڕەواکەم سوور ترم\nدەمکوژێ، ئەمما بەگژ جەللادەکەم دا دێمەوە\nکوردم و ناتوێمەوە، ناتوێمەوە، ناتوێمەوە"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "تاریک و ڕوون", "poem_title": "پەیامی ڕانەگەیەندراو", "poem_description": "٢١-٣-١٣٥٣", "poem_text": "پەیامی من بە گوێی ئەم دڵبەرە نازدارە ڕاناگا\nنەسیم بێ سیم دەبینێ، شل دەبێ، بەم کارە ڕاناگا\n\nگوتی سەبرت هەبێ دووبارە دێمەوە دیتنت ئەمما\nلە کورتی دا تەمەن، وا دیارە بەو دیدارە ڕاناگا\n\nوەکو پەروانە دەوری لێ دەدەن لاوانی خۆوڵاتی\nگوڵی ئێرە بە ژوانی بولبولی ئاوارە ڕاناگا\n\nنەخۆش و دەردەدار و دڵ بریندارم، پەرستارێک\nبە حاڵی ئەم دڵە پڕ ژان و پڕ ئازارە ڕاناگا\n\nدەکەی ماچی دەم و لێوان ئەگەر هێز و گوڕێکت بێ\nدەنا جوانێک بە دەردی ئاشقی بێ چارە ڕاناگا\n\nهەتا کۆمتر دەبێ پشتم پتر هەڵدەکشێ مینی ژۆپ\nئیتر دەستم بە داوێنی کچی ئەم شارە ڕاناگا\n\nدەبێ بولبول لە من فێربێ غەزەل خوێنی، بەڵام چبکەم\nگرفتارم، چریکەم بەو گوڵ و گوڵزارە ڕاناگا"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "تاریک و ڕوون", "poem_title": "دڵی شاعیر", "poem_description": "", "poem_text": "دڵی شاعیر وەکو ئاوێنە دەچێ\nگوڵەکەم! تۆ دڵەکەم مەشکێنە\nڕاستە زۆر ناسکە، ئەمما کە شکا\nوەکو خەنجەر دەبڕێ ئاوێنە"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "تاریک و ڕوون", "poem_title": "تەرجەمە لە ئەنوەریەوە", "poem_description": "", "poem_text": "هەر بەڵایەک لە ئاسمانەوە بێ\nبا لەوێشڕا نەهاتبێ بۆ من\nکە گەیشتە زەوی دەکا پرسیار\nئەرێ لە کوێیە ماڵی مام هێمن؟"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "تاریک و ڕوون", "poem_title": "بۆ چمن", "poem_description": "", "poem_text": "ئەی خودای گەورە! خالیقی بێ چوون\nئەی ئەوەی دات بە ئێمە زار و قوون\nیا ئەوان بگرە یا بکە تێرم\nتێر نەبم بۆ چمن سەر و ژێرم"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "تاریک و ڕوون", "poem_title": "بۆ کچە کوردێک", "poem_description": "", "poem_text": "کچە کوردێکی نەشمیل و لەباری\nبەوەی نییە ماوەیێکە چوویە شاری\nئەگەر پێت خۆشە هەروا بتپەرستم\nنەکەی لادەی لە دابی کوردەواری"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "تاریک و ڕوون", "poem_title": "پەری ئازادی", "poem_description": "", "poem_text": "شینم گەلێک گێڕا و شادیم کەم دیوە\nخۆشی دەڵێن هەیە، بەڵام نەمدیوە\nهەڵوەدا بووم لە دووی پەری ئازادی\nتووشی نەبووم نە لەودیو نە لەمدیوە"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "تاریک و ڕوون", "poem_title": "بۆ خانمی لازار", "poem_description": "", "poem_text": "ژیانی دووبارە دەبەخشیەوە بە مردووی عیشقت\nتۆ مەسیحا نەفەسی خۆزگە منیش لازار بام"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "تاریک و ڕوون", "poem_title": "دیلی دیل", "poem_description": "", "poem_text": "ئەسیری بسکی ئاڵۆزی کچە کوردێکی نەشمیلم\nتەماشا کەن چ سەیرێکە بەدەستی دیلەوە دیلم"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "تاریک و ڕوون", "poem_title": "شنە", "poem_description": "", "poem_text": "شنە نەبزێوی سەری بسکی ڕەشی\nکە لەسەر ڕوومەتی ئارامی گرت\nگوێ مەدە ئەو قسە کۆنەی کە دەڵێ: \nلەشکری کافرە ئیسلامی گرت"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "تاریک و ڕوون", "poem_title": "بۆ ئاغای لبادی دارایی", "poem_description": "", "poem_text": "بە لباد دەبڕێ سەری پیاوی لبادیە کوێرە\nیاڕەبی کەس نەخەیە داوی لبادیە کوێرە\nئەی ئەوەی شاخ بە کەر و باڵ بە پشیلە نادەی\nبۆچی سۆمایی هەیە چاوی لبادیە کوێرە؟"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "تاریک و ڕوون", "poem_title": "ماچی شیرین", "poem_description": "تەورێز - ١٣٣٨", "poem_text": "بە منداڵی لە لێوی ئاڵی تۆم ئەستاندووە ماچێ\nبە پیریش لەززەتی ئەو ماچە شیرینەم لەبیر ناچێ\n\nبەسەد دکتۆر و دەرمان و پەرستار ناکرێ چارەی\nکەسێک تیری مژۆڵی ئەو کچە کوردەی لە دڵ ڕاچێ\n\nدەکا گیرۆدەتر پیرانی دڵتەڕ ئەو کچە کوردەی\nبچێتە مەکتەب و بسکی بە مۆدەی تازە هەڵپاچێ\n\nخەم و دەردی زەمانە پیری کردم وشک و بێ زەوقم\nکە شاعیر وشک و بێ شۆر بوو لەناو خەڵکی دەبێ لاچێ\n\nلە گۆشەی بێکەسیدا ئێستە وا دڵتەنگ و خەمبارم\nنییە باکم ئەگەر ماڵم بە جارێکی بە قوڕدا چێ\n\nبەشی کوردێکی زانا لەم وڵاتە مەینەت و دەردە\nئەوەی نەتویست بڵێ ڕەببی بە دەردی کوردی زانا چێ\n\nلەناو بازاڕی ئەوڕۆکەی ئەدەبدا شێعری تۆ (هێمن)\nوەکوو پووڵی چرووکە، هیچ ڕەواجێکی نییە، ناچێ"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "تاریک و ڕوون", "poem_title": "هێلانەی بەتاڵ", "poem_description": "مەهاباد - ١٣٣٩", "poem_text": "نییە باکم ئەگەر زاڵم شکاندوویەتی باڵی من\nئەوە سەختە کە وا ناگاتە گوێی کەس ناڵەناڵی من\n\nبەهار هات و تەبیعەت حوکمی ئازادی مەلانی دا\nلەناو کونجی قەفەزدا دیارە چۆنە ئێستە حاڵی من\n\nلە گوڵزاری ورینگەی بلبلی سەرمەست و شەیدا دێ\nبەڵام نایە جریوێکیش لە هێلانەی بەتاڵی من\n\nلە سەر ناچێتە دەر ساتێ خەیاڵی بسکی خاوی تۆ\nئەگەرچی تێگەیشتم چاوەکەم خاوە خەیاڵی من\n\nئەرێ ئەی ئاسکی ناسک هەتا کەی دەستەمۆ نابی؟ \nئەرێ پیرۆزەکەی خۆشفەڕ هەتا کەی نایە ماڵی من؟ \n\nگوتت: بۆت دێمە جێژوانێ، هەزار سوێندت بە شاڵم خوارد\nلە ئاهی ئاشقانەی من بترسە، نەک لە شاڵی من\n\nکە ماڵت بێ کەماڵت بۆ چییە لەو شارە وێرانە\nکە ماڵی دەوڵەمەندی دی، گوڵم نەیویست کەماڵی من\n\nئەگەر دەیزانی مانای خۆشەویستی ئەم کچە کوردە\nبە سەد یاقووت و گەوهەر نەیدەدا فرمێسکی ئاڵی من\n\nڕەش و تار و درێژ و پڕ لە ئازار و خەم و دەردە\nبەڵێ شەوگاری دووری بوو سەراسەر ژینی تاڵی من"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "تاریک و ڕوون", "poem_title": "گلێنەی شاعیر", "poem_description": "١٣٤٠", "poem_text": "ئەگەر خەرمانی عومرم ئێستەکانە پاکی با بیبا\nبە مەرگی تۆ مچوڕکیشم بە دڵدا نایە، با بیبا\n\nهونەر گەر خۆی پەرێشانی نەبایە لەم وڵاتەیدا\nبەشی من بۆ دەبوو چارەڕەشی و خانەخەرابی با\n\nلەکوێ حاڵی من و تۆ وا دەبوو ئەی خۆپەرست ئێستا\nئەگەر دنیا ئوسوول و قاعیدە و نەزم و حیسابی با\n\nبە جامێ بادە تێر نابم، گەر مەیلت هەیە ساقی\nگڵێنەی خۆم دەنێرمە خزمەتت، بۆم تێکە تا بیبا\n\nوەبەر من نایەڵێ لێرەش مەی و ساقی جەنابی شێخ\nدەنا لەولا شەراب و حۆری با هەر بۆ جەنابی با\n\nهەموو عومری ئەبەد تێیدا نییە خۆشی دەمێک مەستی\nخدر ئاوی حەیاتی بۆ چ بوو؟ فێری شەرابی با"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "تاریک و ڕوون", "poem_title": "گێژەڵووکەی خەزان", "poem_description": "مەهاباد - ١٥ی بەفرانباری - ١٣٤١", "poem_text": "گێژەڵووکەی بەسام و توندی خەزان\nکە پەلاماری دایە باخ و ڕەزان\n\nدەشکێنێ نەمامی شلک و تەڕ\nگوڵی بۆنخۆش و تەڕ دەکا پەڕپەڕ\n\nئەو گوڵەی باخی پێ دەڕازاوە\nداخەکەم ئێستا هەڵپرووکاوە\n\nهەروەها دەستی بێ بەزەی تەقدیر\nنایەڵێ چووک و گەورە جوان و پیر\n\nتازەلاوان لە خوێن دەگەوزێنێ\nجەرگی دایکی هەژار دەبرژێنێ\n\nزەبری توندی زەمانی بەدکردار\nشاری کردینە شاری پڕئازار\n\nهەرچی دەیبینی دەس بە ئەژنۆیە\nلە هەموو لاوە شین و ڕۆڕۆیە\n\nبزە نابینی تۆ لەسەر لێوێ\nچاوە فرمێسکی خوێن دەپاڵێوێ\n\nسەربەقوڕ، مل بەکوینە گەورە و چووک\nخەنە شۆرایەوە لە پەنجەی بووک\n\nمەرگی ئەو سێ جەوانە بێ مرادە\nماتەمی خستە ئەو مەهابادە\n\nگەرچی (یوسف) ئەسیری بەندی گڵە\nئێستە لەو (میسرە) هەر عەزیزی دڵە\n\nگەرچی بۆخۆی خرایە چاڵی گۆڕ\nشوێنەواری بەنرخی ماوە لە گۆڕ\n\nخزمەتی خەڵکی زۆر بوو ئەو لاوە\nجا چلۆن دادەمێنێ لەولاوە؟ \n\nگەر (سولەیمان) نەما لە کۆڕی خەبات\nنەگەیشتووە بە ئارەزوو و ئاوات\n\nزیندووە تا ئەبەد لەناو خەڵکی\nچونکە بۆ کۆمەڵێک هەبوو کەڵکی\n\nخزمەتی عیلمی کردە پیشەی خۆی\nخوێندەوار کۆڕی شین دەبەستن بۆی\n\nڕەنگە شاگردی کوردی وریا و ژیر\nدەرسی ئەو لاوەیان بمێنێ لە بیر\n\nکاکە (داوود) ئەگەر لە ڕێی ژیانا\nگیانی شیرین و پاکی خۆی دانا\n\nفێری کردین دەبێ لە کارکردن\nنەبەزین تاکو سەردەمی مردن\n***\nیادی دوو پیاوی چاکی زەحمەتکێش\nیانی کاکە عەزیز و مام دەروێش\n\nخەڵکی ئەم شارە قەت لەبیر ناکەن\nخەڵکی ئەم شارە ئۆگری چاکەن"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "تاریک و ڕوون", "poem_title": "گوڵی هیوا", "poem_description": "", "poem_text": "ئەختەر کچی کوردی چاومەست! \nئیلهام بەخشی شێعری پڕ هەست! \n\nئەی پێشمەرگەی میللەت پەرەست\nکە دیتمی تفەنگ بەدەست\n\nزانیم گوڵی هیوا پشکووت\nبەیانی ئازادی ئەنگووت\n\nئەختەر پێشمەرگەی کۆڵنەدەر! \nئەختەر ئەی گوڵی نێو سەنگەر! \n\nخوێنت دەتکێ لە دمی خەنجەر\nدەگری بەری هێرشی ئەسکەر\n\nسێرەت گرت بەو چاوە جوانە\nلە کەلەکەی ئەم بیژوانە\n\nشەقت هەڵدا لە زێڕ و جل\nتووڕت داوە کلدان و کل\n\nتوندت کردووە پشتێنی شل\nفیشەکدانت کردۆتە مل\n\nپساندت بازنە و پاوانە\nدەستت دا تفەنگ پیاوانە\n\nناڕێژی چاو، سوور ناکەی لێو\nشانە ناکەی بسکی پەشێو\n\nیەکجاری فڕێت دا چارشێو\nئەوە ڕووت کردە چڕ و کێو\n\nدەبڕی جەرگی دوژمنی زۆڵ\nبەسەرنیزە نەک بە مژۆڵ"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "تاریک و ڕوون", "poem_title": "ڕەق هەڵاتم", "poem_description": "١٣٤٧", "poem_text": "من لە داخی خزمی خوێڕی و ئاشنای ئەحمەق هەڵاتم\nمن لە ترسی زاق و زووقی ئەمنیەی چاوزەق هەڵاتم\n\nکوا بەخۆشی خۆم بەجێ دێڵم وڵاتی خۆشەویستم؟ \nمن لە ترسی زللە و باتووم و دار و شەق هەڵاتم\n\nهەر بەپێیان و بەکۆمەکۆمە گەیمە ئەم وڵاتە\nڕەنگە پێت وابێ بەسواری مایەنی گوێ لەق هەڵاتم\n\n(نۆکەری بێگانە ناکەم) هاتە جێ فەرمایشی خۆم\nوا لە برسان و لەبەر بێ بەرگی ئیمڕۆ ڕەق هەڵاتم"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "تاریک و ڕوون", "poem_title": "ڕاوە بەراز", "poem_description": "", "poem_text": "تفەنگی ڕاوێ ئەستێنراوە یەکسەر\nبە قەولی کاک هەژار، بێ ڕاوە ڕاوکەر\n\nمەفەرموو ڕاو نەما لەو شارە تازە\nکە سەیری ڕاوکەران ڕاوە بەرازە\n\nئیتر دەرچوو بڵێن باوی کوڕانە\nنەخێر باو باوی (سۆنە) و (دوو کوڕانە)\n\nقورینگ و (ڕەش بەشە) و (دوڕنا) و (هەڵەتانج)\nنە ئاغایان لەکن پیاوە نە کرمانج\n\nبەکەیفی خۆی لەسەر ئەو ئاوە ڕوونە\nدەکا گاڵتە و قوماری (پێ بەقوونە)\n\nسەری چۆن لێ دەشێوێ سی لە قۆپی\nکە ڕاوکەر چونکە بێ ڕاو ماوە تۆپی\n\n(بنە) ڕووخان و (سیپە) چۆل و هۆلن\nبڵاون ڕاوکەر و باڵندە پۆلن\n\nڕفاندوویە (قەلەسابوونی) سابوون\nکە هەستی کردووە لاگیریە قانوون\n\nئەوا (کەروێشکە)کەی سیخوار لەپشتە\nقوڵەشینی بەهەست و گورج و گشتە\n\nلە لانا کەوتووە و نایێتە بیری\nکە جاران شۆرەتی بوو سەنگەسیری\n\nدەکا سمکۆڵ و چاوی هەر لە کۆیە\nکە نێری تێگەیی پارێز درۆیە\n\nئیتر کەس ڕووی نەماوە بچتە کێوی\nبە شێر گاڵتە دەکا ئەوڕۆکە ڕێوی\n\nلەسەر بەردی دەخوێنێ (کەو) بەدەستە\nدەڵێ ڕاوکەر ئەگەر پیاوی دە هەستە\n\nلە چاوان هەڵوەرین فرمێسکی گوڕگوڕ\nکە دێ و دەڕوا بەدەستە (چرگ) و (کوڕکوڕ)\n\nهەوێردە و (زڕڕەکەو) دێنە ڕەپستە\nبەڵام چ بکەم چەکم پللار و مستە\n\nلە سوور کێڵان دەنیشن پۆلەکۆتر\nلە جاران زۆرتریش و سەربەخۆتر\n\n(فەقێ ڕەحمانی) ئاواڵت چلۆنە؟ \nچلۆن بێ ڕاو دەژی کالیارە کۆنە؟ \n\nگەرم داهاتووە وەک پیرە لۆکی\nلە سوێ ساچمەزەنی کۆنەڕەشۆکی\n\nئەوی زۆر تووڕە بێ (دەروێش کەریمە)\nکە پیری ئێمەیە و پیاوی قەدیمە\n\nگەلێکی دی هەرا و بەزم و تەق و تۆق\nچرای ژینی نەبوو وەک ئێستە بێ شۆق\n\nبزەی نایێتە سەر لێوی وەکو میر\nڕەبی بێ ڕاو نەبی قەت ڕاوکەری پیر\n\nوەکو (ئەحمەد) گوتی ئەی پیری مەشهوور\nمەخۆ خەم بۆ تفەنگی عەهدی تەیموور\n\nئەوەی چابوو لە شانی ئێوەدا بوو\nبەڕەحمەت بێ دەنا بۆ بستە چابوو\n\nدەبێ حاڵی چبێ (کاخدری) خۆمان\nکوڕی کێوان و ڕۆڵەی بەند و چۆمان\n\nمەگەر نۆکان بخوات و بچتە ڕاوێ\nدەنا تازە دەوێرێ ساچمە باوێ\n\nڕەبی دوژمن بەحاڵی (بەهمەنی) بێ\nلە داخا ڕەنگە لووتی داژەنیبێ\n\nکەسێکی بچتە لای و کەڵپی بێشێ\nوەها پەرتە خلێنەی بۆ دەکێشێ\n\nجەنابی (ئەردەلان) شێواوە حاڵی\nوەکو جیبی منە ساکی بەتاڵی\n\nڕەئیسە گەورەکەی کانوونی ڕاو بوو\nئەویشی چوو لە دەس دەستە شکاو بوو\n\n(رهاکرد است او خوی پلنگی)\nنەماوە پوز و فیز و زەبر و زەنگی\n\nکە سایەی کەم کراوە ئەو لە سەرمان\nلەسەر کێ لێ دەدا ئەو جارە فەرمان؟ \n\nگەلێکی گۆشتی کێوی خوارد بەمفتە\nلە گۆشت کەڵ ساز بکا با ئێستە کفتە\n\nیەقین (مەحموود) با نادا سمێڵی\nسمێڵ بادانی پێ حەیفە بەدێڵی\n\nکە ڕاوکەر بێ تفەنگ ئەڵبەتتە دێڵە\nلە هەمووان دێڵتریش (مەحموود سمێڵە)\n\nدەڵێن دوکتۆر خەوی نایە شەوانە\nلە تاوی ڕاوی (مالۆس) و (یەکانە)\n\nنییە هۆشی لە کەس وەربگرێ ویزیت\nدەدا دەرمانی (تیفۆس) بۆ (بڕۆنشیت)\n\nلەکن خانم یەقین نامێنی نازی\nلە کووپەی ببڕێ قاورمەی بەرازی\n\nبەشی ئێمەی نەدا لەو خەست و خۆڵە\nمەسیحی گەورە ئەستاندوویە تۆڵە\n\n(مەمی خان) چاکە هەر ماوە جەفەنگی\nئەوەش قازانج و سوودی بێ تفەنگی\n\nبەڵام (میرزا حەسەن) کاری کراوە\nتفەنگێکی کڕی و تەحویلی داوە\n\nلە دەستی مفتی زادە کێ دەکا خێر\nتفەنگی دایە، ڕاوی پێ نەکرد تێر\n\nتفەنگی تازە هێنابوو حیجازی\nبەڵام مەودای نەبوو بۆ تورکتازی\n\nفەڕوفیکی ئەوە گرتی هەموومان\nلە داخانی دەبوو بگرن هەموو مان\n\nچلۆنە کەیفەکەت ڕەحمانی قازی\nدەخۆی ئێستاش کەبابی جەرگی قازی\n\nئەوێستاش لێ دەنێی تۆ سەنگەسیران\nدەنێری کاسە سفرە بۆ فەقیران\n\nمەزەی وودکاتە هێشتا سینگی باڕی\nنەوەڵڵا هێندە برسی بەرد دەهاڕی\n\nئەوەت چاکە لە قەسسابخانە دوور نی\nوەکوو عەوڵای برات بۆ گۆشت زەروور نی\n\nهەڵەم کرد لێم ببوورە تاکوو مابی\nهەڵۆی و کاکە بۆ کۆللارە نابی\n\nئەتۆ پەڕکووری توند و تیژ و دڕ بووی\nئەتۆ سوڵتانی شاخ و کێو و چڕ بووی\n\nزەمانە داخەکەم باڵی شکاندی\nلەناو داڵ و قەل و کوندی خزاندی\n\nحەیف ئەی شاهەڵۆ بۆ باڵ و چەنگت\nحەیف سەد حەیف بۆ دەست و تفەنگت\n\nحەیف ئەی نابیغەی ڕاوی موکریان\nکە باڵندە لەترسانت دەگریان\n\nدەبینم ئێستەکانە چەک کراوی\nدەترسم چاوی تۆ کوێرکەن مراوی\n\nڕەفیقان چاکە ئێوە خەڵکی شارین\nوەکوو من نین، بەشی زۆرتان ئیدارین\n\n«بیحەمدیللا» هەتانە کار و بارێک\nبەڕۆژ کار و بەشەو گاڵتە و قومارێک\n\nڕەفیقێک، خەمڕەوێنێک، ئاشنایەک\nکتێبێک، تەختە نەردێک، سینەمایەک\n\nبەلای ماڵی خەلیفەیدا گەڕانێک\nلە خزمەت ئەرمەناکیش ئیستیکانێک\n\nبەڵام من خەڵکی لادێم سەگ بەحاڵم\nدژ و داماو، کەنەفت و دەس بەتاڵم\n\nپەرێشان و کزم بێ کاروبارم\nبە بێ ڕاویش بەجارێک کۆڵەوارم\n\nکە زۆری بۆ دەهێنام دەرد و مەینەت\nدەچوومە ڕاو و ئامێزی تەبیعەت\n\nخودایە تازە چۆنی بگوزەرێنم\nکە تەنیا تۆپەڕەش بوو خەمڕەوێنم\n\nلە ژوورێ دادەنیشم هێندە، دەمرم\nکە دەچمە دەشت و مەزرا سەکتە دەگرم\n\nلە ناو داچێندراوی سەوز و شینم\nهەزار جاش و کەر و گوێلک دەبینم\n\nلە باغمدا هەیە سەد بزنە گڕوێ\nبزن ئازاد کرابێ، ڕیشە دەڕوێ! \n\nبەجوتیاری بڵێم چاکت نەکێڵا\nدەزانم دەسبەجێ ڕۆبۆتە تێڵا\n\nبەگاوانێ بڵێم زیانێ مەفەرموو\nدەڵێ لاچۆ بڕۆ وەختی بەسەرچوو\n\nبەشوانی گەر بڵێم مەیکە لە مێشە\nدەڵێ دیارە دەمت ئێستاش لەپێشە\n\nلە ناو دێدا کە دەچمە بەربەرۆچکە\nدەدەن دەورم مناڵی سەر بەکۆچکە\n\nئەوەندە گوێ لەمست و توند و تۆڵن\nئەگەر زوو هەڵنەیەم چاوم دەکۆڵن\n\nخەریک بووم ڕاگرم دوو گۆڵە تاجی\nبەوان ڕاوێ بکەم بۆ ناعیلاجی\n\nحیسابم کرد کە نیمە نانی خۆشم\nبەبارانێ ڕزی ئەو ساڵ کڵۆشم\n\nچەلان چابوو هەمان بوو تەختەدامە\nبەڵام ئەو ساڵ لە دێ دامە حەرامە\n\nئەگەرچی زۆر لەمێژە دامە فێرم\nبەڵام زەحمەت بەمام سۆفی بوێرم\n\nچلۆن ئاغای بکەم ئێستا لە سۆفی\nکە سۆفی تازە ئاغای هەڵگڵۆفی\n\nبڵێم ئاغا دەڵێ سندان، دڵەدەرد\nدەوێری ناوی ئاغا بێنی نامەرد! \n\nلە مەڵبەندێ کە ئازادی نەبێ پیاو\nبە ساچمەزەن بچێتە کێوی بۆ ڕاو\n\nسەگی تێ ڕی چ نرخێکی هەیە ژین\nستەم تا کەی، مەگەر ئێمە بەشەر نین"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "تاریک و ڕوون", "poem_title": "ئامێزی ژن", "poem_description": "١٩٧٠", "poem_text": "جاران پەناگای شەوانم\nئامێزی ئاوەڵای ژن بوو\nگەرمی و نەرمی ئەو ئامێزە\nمایەی حەسانەوەی من بوو\n\n\nدەردی ژیان، ڕەنجی خەبات\nماندووبوونی ڕۆژی ناخۆش\nبەشەو لە ئامێزی ئەودا\nهەمووم دەکردن فەرامۆش\n\n\nنیگای چاوی، بزەی لێوی\nبرینی دەکردم ساڕێژ\nبرینی ئەو دڵەی دوژمن\nبەتیر دەیکرد دابێژ دابێژ\n\n\nنازی، تۆرانی، زیزبوونی\nلاواندنەوەی، ئاشت بوونەوەی\nهەموو لە جێی خۆی شیرین بوون\nزۆر سەختە لە بیرچوونەوەی\n\n\nبەڵێ سەختە، یەکجار سەختە\nدووری لە ژن، نامرادی\nبەڵام لە ژن خۆشەویستتر\nلە لای من ئەتۆی ئازادی"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "تاریک و ڕوون", "poem_title": "ترۆپکی ڕزگاری", "poem_description": "١٩٧١", "poem_text": "ڕێبوارێکم ئازا و بەزیبک و زاکوون\n\n\nدەبڕم چۆڵ و چیا و پێدەشت و بێروون\n\n\nبەرهەڵستم دەکەم هەپروون بەهەپروون\n\nدەڕۆم بەرەو ئاسۆ، بەرەو ئاسۆی ڕوون\nدەڕۆم دەڕۆم تا ترۆپکی ڕزگاربوون\n\n\n\nکەند و کۆسپ هەنگاوم پێ ناکا شل\n\n\nبێتە سەر ڕێم هەزاران گابەردی زل\n\n\nبەهێزی شان و باهۆ پێی دەدەم تل\n\nدەڕۆم بەرەو ئاسۆ، بەرەو ئاسۆی ڕوون\nدەڕۆم دەڕۆم تا ترۆپکی ڕزگاربوون\n\n\n\nپێم گرتەوە، دەرچووم لە دارەدارە\n\n\nڕێم گرتەوە ڕێگای «قازی» و «ئاوارە»\n\n\nنامترسێنی گوللە، پەتک، سێدارە\n\nدەڕۆم بەرەو ئاسۆ، بەرەو ئاسۆی ڕوون\nدەڕۆم دەڕۆم تا ترۆپکی ڕزگاربوون\n\n\n\nبەو خوێنانەی لەو ڕێبازە ڕژاوە\n\n\nگوڵی ئاڵی سەربەستی کورد ڕواوە\n\n\nمنیش بەدڵی پڕ لە هیوا و بڕواوە\n\nدەڕۆم بەرەو ئاسۆ، بەرەو ئاسۆی ڕوون\nدەڕۆم دەڕۆم تا ترۆپکی ڕزگاربوون\n\n\n\nڕۆڵەی کوردم فێری هەوراز و لێژم\n\n\nتا زۆر بڕۆم زیاتر ئارەق بڕێژم\n\n\nکورتتر دەبێ ڕێگای دوور و درێژم\n\nدەڕۆم بەرەو ئاسۆ، بەرەو ئاسۆی ڕوون\nدەڕۆم دەڕۆم تا ترۆپکی ڕزگاربوون\n\n\nناڕەومەوە لە داوەڵ و تارمایی\n\n\nزۆرم دیوە بوولێڵ و تاریکایی\n\n\nدێنم بەو شەوگارە ڕەشە دوایی\n\nدەڕۆم بەرەو ئاسۆ، بەرەو ئاسۆی ڕوون\nدەڕۆم دەڕۆم تا ترۆپکی ڕزگاربوون\n\n\n\nمن پەروەردەی بن سێبەری ئەشکەوتم\n\n\nگەلێک جاران لە چاڵاوی ڕەش کەوتم\n\n\nهاتمە دەرێ، هەدام نەدا، نەسرەوتم\n\nدەڕۆم بەرەو ئاسۆ، بەرەو ئاسۆی ڕوون\nدەڕۆم دەڕۆم تا ترۆپکی ڕزگاربوون"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "تاریک و ڕوون", "poem_title": "تەپڵی ئەمان", "poem_description": "١٩٦٣", "poem_text": "قەڵەم سەرکێشە، بیریش مووقەڵێشە\nبەڵام یاڕەببی ڕووی ڕەش بێ زەمانە\n\n\nدڵی تەنگم لە دەستانی هەمیشە\nمەکۆگەی مەینەت و دەرد و خەمانە\n\n\nهەموو تیری بەڵای ئەو ڕۆژگارە\nدەکا بۆ سینگی پڕ زامم کەمانە\n\n\nبرا و خزم و کەسوکارم بەجارێ\nئەوان لێم بوونەتە داسی ڕەمانە\n\n\nلە ماڵی خۆم دەکەم بۆنی غەریبی\nکە بێزارم لە هەرچێکی هەمانە\n\n\nئەوی خۆشم دەویست وەک گیانی شیرن\nتەماشای بۆتە مشتەی ناو هەمانە\n\n\nلەڕاس من دێڵەڕێوی ترسنۆکیش\nوەها ڕاسا دەڵێی فیلی دەمانە\n\n\nئەوی دایم لە ژێر خەڵکا ژیاوە\nلەسەر من پاڵەوان و قارەمانە\n\n\nدەمی خۆشم لە ژینمدا نەدیوە\nبخوازم تاکوو خۆزگەم بەو دەمانە\n\n\nگەمەی تۆشم بەلاوە سەهلە خوێڕی\nگەلێکم پێ کراون لەو گەمانە\n\n\nهەمە هیوا بەدواڕۆژێکی ڕووناک\nبەشی ئینسانی بێ هیوا نەمانە\n\n\nبەشیوەن چاری کاری ئێمە نایە\nخەبات، کەڵکی نییە مامەخەمانە\n\n\nلەبەر تۆ چارەنووسی شووم و بەدفەڕ\nئەوی قەت لێی نەدەم تەپڵی ئەمانە"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "تاریک و ڕوون", "poem_title": "سنوور", "poem_description": "١٩٧٣", "poem_text": "ئەی ئەو کەسەی دەتپەرستم و لێم ونی\nتۆ خودا نی، تۆ خۆشەویستی منی\n\n\n***\n\n\n\nلە ئاسمان نی تا وێت ڕانەگا دەستم\nلە قاف نی کاڵەی ئاسنت بۆ هەڵبەستم\n\n\n***\n\n\n\nتۆی لە من ون کرد و منی لە تۆ دوور\nئەو بستۆکەی دوژمن ناوی نا سنوور"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "تاریک و ڕوون", "poem_title": "شەنگەبێری", "poem_description": "١٩٦٨ - چیا", "poem_text": "شەنگەبێری! ساڵی ساڵان لە کوێستانی، لەناو مەڕی\nبۆ مەڕدۆشین هەڵت دەکرد ئەو باسکی سپی مەڕمەڕی\n\n\nلەبەر هاڕەی گۆبەرۆک و گوارە و کرمەک و ژێرچەنە\nنیوەڕۆیە لەبەر بێرێ کۆڕی مەڕی ڕادەپەڕی\n\n\n***\n\n\n\nکە ئێواران کەزیت دەکردن سێ بەنگێ و چاوت دەڕشت\nبەو کەزی و چاوە نەرمانە بێ ڕەحمانە شوانت دەکوشت\n\n\nشەنگەبیزا بەسروەبا سوژدەی دەبردە بەر بەژنت\nئاخر تۆش هەوای کوێستانی ئەو کوردستانەت هەڵدەمشت\n\n\n***\n\n\n\nچێشتەنگاوان لە دەراوان کە خۆت لێ دەکرد پێ خاوس\nبە لەنجەولاری کیژانەت شەرمەزار دەبۆوە تاوس\n\n\nئاهەنگی ژین و شادی بوو بەیانی کە تێکەڵ دەبوو\nشمشاڵی من، خرمەی بازن، گرم و هۆڕی مەشکەی گاوس\n\n\n***\n\n\n\nشەنگەبێری گراوی خۆم وێنووسی جەماڵ و جوانی؟ \nئێستاش پاڵێنێ وەک جاران لە شوان و مێگەل دەڕوانی؟ \n\n\nوا من پێشمەرگەم دەجەنگم بۆ وڵاتی لە تۆ شیرنتر\nنەم دەدا بەتەختی شایی دەنا بەردەبێری شوانی\n\n\n***\n\n\n\nڕاستە تۆ جوانی، لەباری، نازداری، شۆخی، نەشمیلی\nکوڵمت گەشترن لە گوڵ و خاڵت ڕەشترن لە زیلی\n\n\nجیابوونەوەت دەردە، بەڵام تۆش دەزانی تامی نییە\nژوان و شەوڕاو و دڵداری، ڕاز و نیازی بە دیلی\n\n\n***\n\n\n\nزۆری نەماوە بێتە بەر نەمامی هەوڵ و خەباتم\nلە داگیرکەر پاک بێتەوە خاکی پیرۆزی وڵاتم\n\n\nچەک دادەنێم، گۆچانەکەی جارانم هەڵدەگرمەوە\nتۆ هەر بێری بە، من هەر شوان، فریشتەی تاسە و ئاواتم"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "تاریک و ڕوون", "poem_title": "شەوگاری تەنیایی", "poem_description": "١٩٧٤", "poem_text": "هەتا نێڵەی نەیە ئاورگی دڵ، چەم پڕ لە نەم نابێ\nهەتا نەم دانەبارێ تینی ئەم ئاورگە کەم نابێ\n\n\nلەناو ئاورینگ و ئاونگا شەوم ڕادەبرێ بێ هەمدەم\nبەڵێ شەوگاری تەنیایی بەبێ فرمێسک و خەم نابێ\n\n\nستەمکاری منی دوور خستەوە لەو یارە شیرینەم\nئیتر من چۆن ڕقی زۆرم لە ئازار و ستەم نابێ؟ \n\n\nئەوی سەربەرزە لەم وێرانەدا تووشی خەم و دەردە\nچیای سەرکەش ببینە قەت سەری بێ هەور و تەم نابێ\n\n\nلەناو دەریای خەیاڵم دیمەوە من گەوهەری نایاب\nهەمە گەوهەر، ئیتر چاوم لە دینار و درەم نابێ\n\n\nوەرە ناو باوەشی گەرم و گوڕ و پڕ تاسە و مەیلم\nرەدیفیش تێک بچێ پێم خۆشە من دەستم لە مەم دابێ\n\n\nوەرە با هەڵمژم ئەو لێوە شیرینە بە کەیفی خۆم\nلەپاش ئەو تاڵییە با من دەمێک شەکرم لە دەم نابێ\n\n\nپەلەت بێ، چاوەڕێتم، زوو وەرە، بەس خۆت بخافڵێنە\nهەزار جار هێمنیش بم بۆ ویساڵت چۆن پەلەم نابێ؟"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "تاریک و ڕوون", "poem_title": "ناسۆری تەشەنا", "poem_description": "مەهاباد - ١٩٦٧", "poem_text": "وەرە مەیگێڕ دەمەوێ ئەوشۆ خەمی دڵ کەم کەم\nلووزەوم بەردە سەرێ نامەوێ جورعەی کەم کەم\n\n\nتەشەنا بۆتەوە ناسۆری دەروونم دیسان\nزامی کۆنە و بەمەیی کۆنی دەبێ مەڵهەم کەم\n\n\nمشتوماڵی دەوێ ئاوێنەیی ژەنگاوی خەیاڵ\nمەست و گێژم کە، هەتا گاڵە بەجامی جەم کەم\n\n\nئێستە بۆ چاری خەمم گۆشەیی مەیخانەیە جێم\nمن کە ڕۆژێک دەمەویست میللەتەکەم بێ خەم کەم\n\n\nتا نەڕووخاوە، بڵا پڕ بێ لە خۆشی و مەستی\nتازە پێی ناوێ ئەمن هۆدەیی خۆم مەحکەم کەم\n\n\nچۆن نەبەم بۆ مەی و مەیخانە پەنا تێ گەییوم\nلەو وڵاتە هەموو شت زۆرە، بەنی ئادەم کەم\n\n\nپیر و زورهانم و ئێستاش دڵەکەم هەر دەیەوێ\nسەر و ماڵم بەفیدای خاڵ و خەت و پەرچەم کەم\n\n\nداستانی مەم و زین کۆنە، کچێکم گەرەکە\nشلکەڕانی بگوشم بۆنی لە سینگ و مەم کەم\n\n\nمن لە جوانی دەگەڕێم، تێپەڕە زستانی دزێو\nکچ کە ڕووم نادەنێ، با سەیری گوڵ و شەونەم کەم\n\n\nشەڕەبایە لە چیاکان و هەوا تووشە دەنا\nوەکوو شێتان دەمەویست ڕوو لە چیای ئەستەم کەم"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "تاریک و ڕوون", "poem_title": "یادم بکەن", "poem_description": "١٩٧٣", "poem_text": "لەو دەمەیدا پیاڵە دەدرێن لە پیاڵە\nلەو دەمەیدا لێوتان بەبادە ئاڵە\n\n\nلەو دەمەیدا کۆڕی شادی دەبەستن\nلەو دەمەیدا سەرخۆش و مەستی مەستن\n\n\nلەو دەمەیدا کە دەگرن باز و دەروان\nلەو دەمەیدا دەس دەگێڕن لە بەروان\n\n\nلەو دەمەیدا دەس لە بەژنان وەردێنن\nلەو دەمەیدا بەرکۆژە دەترازێنن\n\n\nلەو دەمەیدا گەڕی ڕەشبەڵەک گەرمە\nلەو دەمەیدا دەکوشن کام پەنجە نەرمە\n\n\nلەو دەمەیدا دۆ دەکەونە خۆڕانان\nلەو دەمەیدا کە دەکوشن گوڵمەی ڕانان\n\n\nلەو دەمەیدا تامەزرۆن لە جێژوانان\nلەو دەمەیدا بەخۆوە دەکوشن جوانان\n\n\nلەو دەمەیدا گڕ دەگرێ مەیل و تاسە\nلەو دەمەیدا تێک هەڵدەنگون هەناسە\n\n\nلەو دەمەیدا کە دەمژن شەکرە لێوان\nلەو دەمەیدا نەبێ لەمپەر و نێوان\n\n\nلەو دەمەیدا پۆلی بێریان ڕادەبرن\nلەو دەمەیدا کیژ چاوتان لێ دادەگرن\n\n\nلەو دەمەیدا گوێ هەڵدەخەن بۆ تارێ\nلەو دەمەیدا «ماملێ» دەڵێ قەتارێ\n\n\nیادم بکەن، یادی منی دوور وڵات\nیادی منی ڕێبواری ڕێگای خەبات\n\n\nیادی منی بێ بەش لە خۆشی و شادی\nیادی منی سەوداسەری ئازادی"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "تاریک و ڕوون", "poem_title": "گەرمەشین", "poem_description": "١٩٦٨", "poem_text": "بۆ شەهیدێکی کە گەوزیوە لەنێو خوێن دەگریم\nبۆ هەڤاڵێکی کە چوو بێ سەر و بێ شوێن دەگریم\n\n\nبۆ هەموو پیر و جوانێکی لەسەر کوردستان\nچوونە بن دارێ بەبێ وەی کە بشلوێن دەگریم\n\n\nبۆ کوڕێکی نەبەزیوی کە لە سەنگەردا مرد\nنەک بە سەرشۆڕی و بێ شەرمی لەسەر نوێن، دەگریم\n\n\nماچ دەکەم ئەو مەچەکانەی بە کەلەبچە دێشن\nبۆو سەرانەی بەگرێی قەمچی دەگروێن دەگریم\n\n\nگەنجی کوردی وەکوو گەنجینە لە هەردی خستن\nدوژمنم، تاکوو نەزانم هەموو لە کوێن، دەگریم\n\n\nشۆڕەژن سەربەقوڕ و گەورەکچیش مل بەکوێن\nتا بمێنێ سەری بەقوڕ و ملی بەکوێن دەگریم\n\n\nبۆ ژنێکی کە لەسەر تەرمی کوڕی تاقانەی\nشین دەکا، جەرگ و دڵی لەت لەت و توێ توێن، دەگریم\n\n\nدوور لە ئازادی لە زیندانی ڕەش و بۆگەندا\nبۆ کەسانێکی دەژین چڵکن و دژوێن دەگریم\n\n\nبووکی کۆست کەوتوو دەبینم لە پەژارەی زاوا\nسەری کوڵمانی دەڵێی زەردەیی سەر سوێن، دەگریم\n\n\nبۆ پەنا سیلە و بن گیشە و جێ ژوانی چۆڵ\nبۆ گڕاوی و کوڕە حەیرانی کە لێک جوێن دەگریم\n\n\nبۆ وڵاتێکی بەفرمێسک و بەخوێن دێرابێ\nمن کە سەیرانی دەر و دەشتی دەکەم، خوێن دەگریم\n\n\nتا وەکوو موڵگە و پێشێلی سوپای دوژمن بێ\nکێڵگە پڕ پیتەکەم و بەندەنی بژوێن، دەگریم\n\n\nتا گوڵاڵەی گەشی بۆنخۆشی ترۆپکی کوێستان\nبەگڕی مووشەکی بێگانە بپروێن، دەگریم\n\n\nبەسیەتی دووبەرەکی و ملهوڕی و لاساری\nتا برایانە هەموو پێکەوە نەدوێن، دەگریم\n\n\nدەمەوێ ڕێگەیی ڕزگاری تەخت بکرێ دەنا\nتاکوو نسکۆیە بەرن، تاکوو هەڵەنگوێن دەگریم\n\n\nتا کرێکار و فەلا، ڕەنجبەر و ڕۆشنبیر\nدەست لە یەک نەگرن و پیاوانە نەبزوێن دەگریم\n\n\nتا لە ژێر ڕەشبەڵەکی کیژ و کوڕی ڕق هەستاو\nجەندەکی دوژمنی بەدکارە نەپەستوێن دەگریم\n\n\nتاکوو بۆ تۆڵەیی ئەو ڕۆڵە شەهیدانەی کورد\nخەنجەری ڕۆڵەیی ئازا هەموو نەسوێن دەگریم\n\n\nتا بەداسی دەسی ئەو پاڵە بەکارەی کوردی\nدڕک و داڵی سەرەڕێ گشتی نەدروێن دەگریم\n\n\nتاکوو نەسڕێتەوە فرمێسکی هەتیوباری هەژار\nتا هەتیو لێوی وەکوو خونچە نەپشکوێن، دەگریم\n\n\nتا بەدەستی پەری ئازادی لەسەر گۆڕی شەهید\nگوڵە شللێرە لەگشت لایەکی نەڕوێن دەگریم"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "تاریک و ڕوون", "poem_title": "شەوی شاعیر", "poem_description": "١٩٧٤", "poem_text": "بابە تاهیر! منیش دەڵێم وەک تۆ\n«ئاخ لەدەس دیدە، وای لەچەنگی دڵ»\nدڵی جوانی پەرست و چاوی هەوەس\nشەو هەتا ڕۆژ بەمن دەدەن گینگڵ\n\n\nکێ دەزانێ بەشەو لە من چ دەکا\nئەو خەیاڵە پەشێو و ئاڵۆزەم؟ \nکێ دەزانێ کە چیم بەسەر دێنێ\nئەو دڵە پڕ بڵێسە و سۆزەم؟ \n\n\nکێ دەزانێ چلۆن بەیان دادێ\nلە منی شێت و شاعیری دڵتەڕ؟ \nکێ دەزانێ خەیاڵی بن لێفەم\nچۆن بەسەر کەوشەنا دەکا شەوپەڕ؟ \n\n\nئەرێ ئەی بەدری ئاسمانی جەمال\nهیچ دەزانی چلۆنە حاڵی من؟ \nشەو هەتا ڕۆژ لە کونجی تەنیایی\nوەک هیلال ئاوەڵایە باڵی من؟ \n\n\nگیانە! هێشتاکە دانەمرکاوە\nئاگری عیشقی توند و سەرکەشی من\nلەشی گەرم و گوڕی دەوێ هەر شەو\nبۆیە وا ئاوەڵایە باوەشی من\n\n\nلێوی وشک و بەباری من دەیەوێ\nهەڵمژێ لێوی گۆشتن و ئاڵت\nدەستی سارد و تەزیوی من دەیەوێ\nبیکوشێ مەمکی وەک بەهێی کاڵت\n\n\nدەمەوێ بەو سمێڵە زوورانەم\nئارەقی سینگ و باخەڵت بسڕم\nدەمەوێ بسکە نەرمەکەت بگرم\nدەمەوێ چاو لە چاوەکەت ببڕم\n\n\nدەمەوێ گوێم لە دەنگی نەرمت بێ\nدەمەوێ هەست بکەم هەناسەی تۆ\nدەمەوێ من بگەم بەکاوی دڵ\nدەمەوێ دابمرکێ تاسەی تۆ\n\n\nدەمەوێ هیممەت و هومێدی من\nئەتڵەسی ناهومێدی دابدڕێ\nدەمەوێ پەنجەکەت بەئەسپایی\nتۆزی غوربەت لە ڕوومەتم بسڕێ\n\n\nئەی هومێد ئەی ڕەفیقی دێرینەم\nتۆ نەبی کێم هەیە منی بێکەس؟ \nگەر هەموولا لە من بهارووژێ\nنابەزم تۆم لەگەڵ بمێنێ و بەس\n\n\nتۆم هەبی ئەو شەوانە ڕادەبرن\nتۆم هەبی دوایی دێ بەڕۆژی ڕەش\nتۆم هەبی هەر دەگەم بەئامانجم\nتۆم هەبی ئەو دەگرمەوە باوەش"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "تاریک و ڕوون", "poem_title": "فریشتەی پەڕیوە", "poem_description": "١٩٧٢", "poem_text": "سەرنجم گەر دەبڕمە بەژن و باڵات\nکچی جوان! بۆچی ڕووگرژی چ قەیدی؟ \nمنم ئەو شاعیرە جوانی پەرستە\nکە چاوی من جگە لە جوانی نەیدی\n\n\nبەمنداڵی کە پەروەردەی چیا بووم\nکەوم دی، پۆڕ و سوێسکە و ئاسکم دی\nبە لاوچاکی لە شاری کوردەواری\nکچم دی، نازەنین و ناسکم دی\n\n\nگەڕاوم چۆم و نواڵە و مێرگ و بژوێن\nبەماه و زەردی ئەستەم هەڵگەڕاوم\nتەماشای سوێسن و بەیبوون و شللێر\nبە دینی جوانی ڕاهێناوە چاوم\n\n\nلەبەر تاوێ لەسەر پشت ڕاکشاوم\nلەدەم جۆگە لەسەر فەرشی وەنەوشان\nلەسەر گوێسوانە کردم چاوەبڕکێن\nلەگەڵ گەورەکچی بەردەرکی حەوشان\n\n\nبەڕۆژی سارد و ساو دیومە بە زستان\nترووسکەی بەفری بەرتیشکی هەتاوێ\nشەوی هاوین لەناو ئەستێرەکاندا\nگەلاوێژم دەدی پرشنگی داوێ\n\n\nلەناو گۆم و گەرمک و چۆم و قۆپی\nبەپۆلم دین قورینگ و سی و هەڵەتا! \nلەبەر بێر و لە هاویر و لە پاراو\nگەلێکم دیوە کیژی شۆخی کرما! \n\n\nلەمەیدان دیومە نێسکەی ئەسپی خۆشبەز\nلەگەڵ دەستوجلیتی شۆڕەسواران\nگەڕی شاییم لەپێش چاوی گەڕاوە\nلەرەی مەم، سووکە ڕەوتی گوێ بەگواران\n\n\nخوڕینی شوور و بازی مامزم دی\nشەپۆڵی گۆم و کەف هەڵدانی تاوگە\nبە مێڕۆژ و سیاسووتی بەهارێ\nگەلێک شەو ماومەوە تا ڕۆژ لە ڕاوگە\n\n\nلەسەر دوندی چیای سەربەرزی هەڵگورد\nڕەوەی هەورم لەژێر پێمدا بەدی کرد\nتەماشای دیمەنی سەوزی وڵاتم\nمنی سەرسام و شاگەشکە و خەنی کرد\n\n\nبەهەشتە کوردەواری من، بەهەشتە\nفریشتەم من، فریشتێکی پەریوە\nبە جوانی تۆ دەژیم لەم دوور وڵاتە\nوەرە لێم مەبڕە ئەو تەنیا بژیوە\n\n\nبەڵێ تۆ کیژی، نازداری، لەباری\nمنیش پیرێکی زورهان و دزێوم\nبەڵام شیرنترە لەو شەکرەلێوە\nوشەی کوردی کە هەڵدەڕژێ لە لێوم"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "تاریک و ڕوون", "poem_title": "مەتەرێزی شەرەف", "poem_description": "١٩٦٨ - چیا", "poem_text": "لێرەش لەنێو ئەو لێڕ و شاخ و بەردە\nلێرەش لەگەڵ ئەو هەموو داخ و دەردە\n\n\nلێرەش لەنێو شۆڕشی خوێناویدا\nلێرەش لە سەرکەوتن و تەنگاویدا\n\n\nلێرەش لەنێو زەبر و زەنگی زاڵمدا\nلەنێو ساچمە و دووکەڵی ناپاڵمدا\n\n\nلێرەش لەنێو گڕ و ئاگر و ئاسندا\nلە بەرامبەر تانک و تۆپی دوژمندا\n\n\nلێرەش لەنێو دەریای ڕقی بێ بەستێن\nلێرەش لەنێو کوڕانی تۆڵەئەستێن\n\n\nلێرەش لەنێو شەپۆڵی خوێن و کەفدا\nلێرەش لەنێو مەتەرێزی شەرەفدا\n\n\nخۆشەویستم لەبیرم ناچی تاوێ\nدەم فڕێنێ باڵی خەیاڵم تا وێ\n\n\nهەرچەند دوورم، بەڵام خۆش بێ خەیاڵم\nئاوارە نیم وا دەزانم لە ماڵم\n\n\n***\n\n\n\nهەر بینا دیت ڕمی کۆشکی زۆرداری\nگەیشتینە لووتکەی چیای ڕزگاری\n\n\nڕەوی تەمی خەم و مژی پەژارە\nبووژانەوە ئەو هەتیوە هەژارە\n\n\nکوتکی کاوە و هێزی پێشمەرگەی دڵسۆز\nڕۆژی ڕەشی کردە نەورۆزی پیرۆز\n\n\nمێشکی پژا ئەژدەهاکی مێشکخۆر\nجەللادەکەی ئەستۆی کەوتە بەر ساتۆر\n\n\nگیرا، ڕووخا، خاپوور بوو قەڵای سەختی\nوەبەر پێلاقان درا تاج و تەختی\n\n\nهەترەشی چوو ئەرتەش لە ترسی لاوان\nخوێڕی بەزین، هاتەوە ڕۆژی پیاوان\n\n\nنەترەی نەما دوژمن لەبەر پێشمەرگەم\nلەگشت لاوە هەڵات و نەیگرت بەرگەم\n\n\nزۆردارت دی هەڵاوەسرا سەرەوبن\nئۆخژنی هات دڵی گەرمی بێوەژن\n\n\nخوێنڕێژت دی گەوزی لەنێو خاک و خوێن\nڕازایەوە گڵکۆی شەهیدی بێ شوێن\n\n\nتوانەوە دەسبەند، کەلەپچە، زنجیر\nکرانەوە دەرکی قەفەز لە یەخسیر\n\n\nئەستڕاوە فرمێسکی ڕۆڵە کوژراو\nئەستێنراوە تۆڵەی بێ کفن نێژراو\n\n\nبزەی هاتێ لێوی لە خۆشی بێ بەش\nجلکی گۆڕی سۆرانی شین، بەرگ ڕەش\n\n\nلە شینگایان گەڕا گەڕی ڕەشبەڵەک\n«شەم» و «شەمزین» گرتیانەوە دەستی یەک\n\n\nگەڕانەوە ئاوارە بۆ جێژوانان\nگرانەوە لە خەنە پەنجەی جوانان\n\n\nجا ئەو کاتە بە هەتوانی ئازادی\nساڕێژ دەبێ برینی نامرادی"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "تاریک و ڕوون", "poem_title": "شەپۆڵی تۆڵە", "poem_description": "١٩٧٠", "poem_text": "کوردە ئەی کوردی لە خۆشی بێ بەش! \nبەس نییە کۆیلەتی دێوەزمەی ڕەش؟ \n\n\nباژوێ ئەسپی هەوەسی خۆی هەروا\nبتگری بتکوژی وا بێ پەروا؟ \n\n\nئەو «قزل قەلعە» کە بۆتە «باستیل»\nهەردەبێ پڕ بێ لە یەخسیر و دیل؟ \n\n\nتاکوو کەی نەشکێ کەلەپچە و دەسبەند؟ \nزەجر و ئازار و شکەنجە تا چەند؟ \n\n\nخوێنی لاوانی بەبیر و بڕوا\nهەر دەبێ بڕژێ، بەفیڕۆ بڕوا؟ \n\n\nهەڵوەرێ گەوهەری فرمێسکی هەتیو\nدەربەدەر بێ کوڕی ئازا و نەبەزیو؟ \n\n\nبێوەژن تەڕ بێ بەگریان چاوی\nکچ نەبینێتەوە شۆڕە لاوی؟ \n\n\n***\n\n\n\nوەختی وەی هاتووە خۆت ڕاپسێنی\nتۆڵە وەرگریەوە، هەق بستێنی\n\n\nڕاپەرە، هاتەوە دووبارە هەلت\nسەر و ماڵت بکە قوربانی گەلت\n\n\nکۆبەوە ڕێککەوە، لێک بەستە پشت\nڕاکە مەیدانی خەبات گورج و گشت\n\n\nهاتەوە کاتی خەباتی شێلگیر\nهەڵبڕە بەندەک و کۆت و زنجیر\n\n\nکوڕبە، ئازابە، نەبەزبە، ڕۆڵە\nگژەبای ڕق بە، شەپۆڵی تۆڵە\n\n\nتووڕەبە، سووربەوە لێی وەک پۆلوو\nئاگری دە وەکوو پووش و پووشوو\n\n\n***\n\n\n\nئەو لە خوێن مژتنی تۆ تێر نابێ\nتۆ دەبێ بۆ بەزەییت پێی دابێ\n\n\nلە هەموو لایەکەوە پێی دادە\nڕاوی نێ، زوو لە وڵاتی ڕادە\n\n\nدەس و خەنجەر کوتوپڕ ڕاکە سەری\nوەدەری نێ وەدەری نێ وەدەری\n\n\nهەڵمەتی بۆ بەرە وەک شێری دڕ\nلەشکری لێ بکە دابڕدابڕ\n\n\nکۆستەکی خەنجەری تۆ بترازێ\nئەو بەسەرنیزە کولەی نانازێ\n\n\nویزە گوللەی چەکی تۆی بێتە گوێ\nناپەڕێنێ لە سنووریشت سوێ\n\n\nبیتەزێنە بە پەلاماری توند\nبیبەزێنە لە چیاو شار و گوند\n\n\nبەندەن و دەشت و چڕی لێ بتەنە\nنەوەکوو دەرچی پڕی لێ بتەنە\n\n\nمەپرینگێوە لە ئاگر و ئاسن\nتێدەگەی چۆن بەگەلت ناناسن؟ \n\n\nتاکوو شۆڕش نەکرێ توند و تیژ\nتاکوو سەنگەر نەگرێ لاو و کیژ\n\n\nنادرێ مافی گەلی کوردی دلێر\nهەردەبی وا لە قەفەزدا بێ شێر\n\n\nئەو ڕق و قین و بەگژداچوونە\nتاقە ڕێگایەکی ڕزگاربوونە"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "تاریک و ڕوون", "poem_title": "شینی گۆران", "poem_description": "مەهاباد - ١٩٦٢", "poem_text": "هەر لە بۆتانەوە هەتا سۆران\nهەموو سۆرانی شینە بۆ گۆران\n\n\nهەر لە کوێستانەوە هەتا گەرمێن\nیەخەمان دادڕاوە تا دامێن\n\n\nلە جزیرە هەتاکوو بەحری ڕەش\nنییە کیژێ سەری نەنابێ لە هەش\n\n\nلە دیاربەکرەوە هەتا ورمێ\nسەر بەقوڕ، مل بەکوێنە نێر و مێ\n\n\nهەر لە کەرکووکەوە هەتاکوو سنە\nشین و ڕۆڕۆ و فغانی پیاو و ژنە\n\n\nلە مەریوانەوە هەتا زێبار\nوەک زرێبارە چاوی کوردی هەژار\n\n\nهەر لە زاخۆ هەتاکوو کرماشان\nپرسەیە، ماتەمە، بەخۆدادان\n\n\nلە مەهاباد هەتا سلێمانی\nناڵە ناڵە لەباتی گۆرانی\n\n\nهەر لە بێجاڕەوە هەتا شەمزین\nکچ و کوڕ، لاو و پیری کورد شەمزین\n\n\nلە شنۆوە هەتاکوو سەنجابی\nتووشی کوردێکی بێ کەسەر نابی\n\n\nهەر لە هەولێرەوە هەتا پاوە\nنەتەوەی کورد پەشێوە، تاساوە\n\n\nجا چلۆن دڵ بەخەم نەبین، نەگرین\nجا چلۆن کۆڕی شینی بۆ نەگرین\n\n\nشاعیرێک بوو بەنرخ و بێ وێنە\nبیری ڕۆشن بوو، چەشنی ئاوێنە\n\n\nشاعیرێک بوو بەجەرگ و هەڵکەوتوو\nپێشڕەوی گەل بوو نەک لە گەل کەوتوو\n\n\nتاکی کەم بوو لە جوان پەرستیدا\nوەکوو مێو بوو وشە لە دەستیدا\n\n\nهەستی پاک، مێشکی تازە، بیری نوێ\nشێعری پڕ سۆز، قسەی بەتام و خوێ\n\n\nدڵتەڕ و خۆش خەیاڵ و ناسک بین\nبەهونەر، شارەزا، وشە ڕەنگین\n\n\nپێم پەری شێعر و مۆسیقا تۆران\nبۆیە بردیانەوە سەرێ گۆران\n\n\nیا خودای جوانی تووڕە بوو لێمان\nئەو چرایەی ڕەوا نەدی پێمان\n\n\nڕۆژگار گەوهەری وەبن گڵ دا\nداخی ئەو مایەوە لە ناو دڵدا\n\n\nداخەکەم ئەو بڵێسە دامرکا\nکە خەریک بوو وڵاتی ڕوونتر کا\n\n\nڕۆیی گۆرانی خۆشەویست ڕۆیی\nشین و ڕۆڕۆی گەلی نەبیست ڕۆیی\n\n\nڕۆیی بێ وەی گەلی بگا بەمراد\nڕۆیی بێ وەی ببینێ کورد ئازاد\n\n\nڕۆیی ئاواتی بردە بن گڵی ڕەش\nڕۆیی کورد ماوە بێ کەس و بێ بەش\n\n\nحاجی، گۆران و پیرەمێرد مردن\n«داخەکەم کوردی ئێمە هەر کوردن»\n\n\nکوردن و تووشی ڕۆژی تەنگانەن\nمەردن و دیلی دەستی بێگانەن"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "تاریک و ڕوون", "poem_title": "کاروانی خەبات", "poem_description": "١٩٧٣", "poem_text": "زەردە پەڕی، سوور بوو ئاسۆ\nخەریک بوو سێرە هەڵگیرێ\nلەباتی قاسپە قاسپی کەو\nدەهات قرمژنی شێست تیرێ\n\n\nئاوری بەردەدا لە بەندەن\nگڕی خومپارە و بازووکا\nکام گوڵ گەش بوو، کام گیا شلک\nبەو بڵێسە هەڵدەپرووکا\n\n\nداوەستا لەو خڕ و شیوە\nدووکەڵ و بۆگەنی بارووت\nنەمامی ناسک و ساوا\nبەدەسڕێژ دەبوونە بزووت\n\n\nدەیشێلا هەڵاڵە و سوێسن\nناڵچەی پۆتینی ژاندەرم\nنێرکی بیزا و مەندۆکی تەڕ\nدەپەڕین بەگوللەی گەرم\n\n\nکێوی لە حەوت کێوان تەقین\nهەڵۆ دای لە شەقەی باڵان\nکەروێشک تەماڵی هەڵگرت\nڕێوی خوشی بۆ کەنداڵان\n\n\nکۆترە شینکەی قەدی شاخی\nلوور بوونەوە ناو ئەشکەوت\nسوێسکە لە بن پنچک خزا\nچۆلەکە لە جریوە کەوت\n\n\nخۆی لە رەندۆڵان هەڵکێشا\nلە ترسان مار بەپەلەپەل\nلە پەڕ پەڕۆچکەی ئاسمانێ\nدیاری دا تارمایی خەرتەل\n\n\nهەر چوار تەنشتی گیرابوو\nلە سەنگەرێکدا بەتەنێ\nئەو لاوەی بەڵێنی دابوو\nهەتا مردن چەک دانەنێ\n\n\nپشوو سوار و گەروو وشک\nگەرم ببوو چەکی دەستی\nبەڵام هێشتا نەلەرزی بوو\nدڵی پڕ لە هیوا و هەستی\n\n\nهەرچەندە ئاڵقەی گەمارۆ\nهەر وا دەهات تەنگتر دەبوو\nئەستێرەی هیوای دەدرەوشی\nتا وەخت درەنگتر دەبوو\n\n\nپەندی کوردانەیە و کۆنە\nکە شەو قەڵاتی مێرانە\nهەروا تاریکان پەیدا با\nدڕی پێ دەدان شێرانە\n\n\nڕووناکبیرێکی تا ئیمڕۆ\nدەچوو بەرەو ئاسۆگی ڕوون\nئێستا هیوای بە بوولێڵ بوو\nبۆ لە گەمارۆ دەربازبوون\n\n\nبڵێسەی دا لوولەی چەکێک\nتێک هەڵگڵا لاوچاکی کورد\nئەفسەر یەک بەخۆی قیژاندی\nبه پیش به پیش گلولە خورد\n\n\nلەبن پەسیوان دەرپەڕین\nهێزی ڕەش و ئەهریمەنی\nدێرا بەخوێنی شەهیدێک\n«کوردستان» مێرگ و چیمەنی\n\n\nدیسان خوێنی قارەمانێک\nنەخشاندی ڕێگای ڕزگاری\nدیسان لاپەڕەیەکی ڕەشتر\nکەوتە سەر مێژووی زۆرداری\n\n\nدوا نیگای بڕیە لای ئاسۆ\nبەمۆلەق ڕاوەستا چاوی\nشنەبای شەو هات ئەستڕی\nوەک پەنجەی جوانێک جواناوی\n\n\nلەناو خوێندا دەتلێنەوە\nلاوی بەزیپک و بەسبات\nبەڵام هەروا دەچێتە پێش\nبێ وچان کاروانی خەبات"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "تاریک و ڕوون", "poem_title": "شەو و شەیتان", "poem_description": "١٩٧٢", "poem_text": "ئەستێرە یەک یەک ڕاخوشین\nڕەش هەڵگەڕا ئاسمانی شین\n\n\nهەورێک شۆڕابەی بەرداوە\nدەڵێی لە قیڕیان وەرداوە\n\n\nتاریکانە، شەوەزەنگە\nوڵات بێ هەست و بێ دەنگە\n\n\nگۆڕستانی خامۆشە شار\nتێیدا نەماوە زیندەوار\n\n\nنە ڕادەژێ گەڵای دارێک\nنە دێ هەستی پێی ڕێبوارێک\n\n\nهەرچی کۆڵان و شەقامە\nدەڵێی کاولاشی بەسامە\n\n\nدنیا دەریای بێ شەپۆلە\nلاو داماوە، جێژوان چۆلە\n\n\nپەردەی کۆشکان دادراوە\nڕۆچنەی کۆختانیش گیراوە\n\n\nلە تالار و سەر سەرایان\nبڕا ترووسکەی چرایان\n\n\nشەمی سەرچاکیان لابردن\nمردووش هێندەی دیکە مردن\n\n\nدامرکا، بوو بە ژیلەمۆ\nلە ناو ئاورگاندا پشکۆ\n\n\nژیان ڕووگرژە و مچ و مۆڕ\nدێ بۆنی کفن و تات و گۆڕ\n\n\nشەو زرینگاوە، ڕاشکا\nشەیتان سامی لە خوا شکا\n\n\nکەڵپی خوێناوی گڕ کردن\nفریشتەی پشووبڕ کردن\n\n\nخەم و خەفەت دادەبێژێ\nشادی و ئازادی دەنێژێ\n\n\nداسی مەرگ و نەمان دەسوێ\nهەوەڵ گەوزی داوێتە کوێ؟ \n\n\nدێن و دەچن بە ئەسپایی\nلە چوارچرا چەند تارمایی\n\n\nخێوی شەو و خودای شەڕن\nبێچووە شەیتانی بەدفەڕن\n\n\nئاخ، دیسان سێدارە چەقی\nکوردی چۆ بن لەسەر هەقی\n\n\nلەپڕ دەنگێکی نێرانە\nنرکەی کوڕانە و شێرانە\n\n\nپەردەی بێدەنگی دادڕاند\nخەواڵووی لە خەو ڕاپەڕاند\n\n\nخەڵک هەمووی ئەو دەنگەی بیست\nدەیگوت «پێشەوای» خۆشەویست: \n\n\nکە من مردم کورد نامرێ\nدەس لە خەبات هەڵناگرێ\n\n\nهارووژا وەکوو پوورەی هەنگ\n«مەهاباد» گۆڕخانەی بێ دەنگ\n\n\nلە دەوروبەری چوارچرا\nهەزاران سەر لە قوڕ نرا\n\n\nکام نازداری شۆخ و جوانە\nدای لە خم لکی کۆڵوانە\n\n\nلە چاوی کیژی مل بەکوێن\nبەخوڕ دەهات فرمێسکی خوێن\n\n\nشۆڕەلاو هاتە کۆڕی شین\nئەویش سۆرانی کردن شین\n\n\nپیرەپیاو بانگ دەکا ڕۆڵە\nلەبیر نەکەن تۆڵە، تۆڵە\n\n\nتێکڕا دەڵێن درشت و ورد: \nکورد نەمرد، پێشەواش نەمرد\n\n\nبا تەرمیشی بخرێتە گڵ\nچۆن یادی دەردەچێ لە دڵ؟ \n\n\n***\n\n\n\nشادبە ئەی پێشەوای نەمر\nهەتن ڕۆڵەی ئازا و خوێنگر\n\n\nبۆ فیداکاری ئامادەن\nڕێگای ڕاستی تۆ بەرنادەن\n\n\nپەڕکووری ڕق ئەستوورە کورد\nلەسەر تۆڵەی تۆ سوورە کورد\n\n\nکچ و کوڕ و ژن و پیاوی\nدەکا خەباتی خوێناوی\n\n\nتا مافی ڕەوای دەستێنێ\nئاواتی تۆ وەدی دێنێ"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "تاریک و ڕوون", "poem_title": "پەری شێعر", "poem_description": "مەهاباد - ١٩٦٣", "poem_text": "ئەی کچی جوان! کچی لەبار! \nئەی کچی زانا و خوێندەوار! \n\n\nئەی گوڵاڵەی نواڵی کوێستان! \nمایەی شانازی کوردستان! \n\n\nتیشکی هیوای دواڕۆژی ڕوون! \nساڕێژکەری زامی دەروون! \n\n\nگەلاوێژی بەشۆقی گەش! \nڕووناک کەرەوەی شەوی ڕەش! \n\n\nبەهاری خێر و بێر و هات! \nگزنگی بەیانی ئاوات! \n\n\nشێعرت دەوێ لە منی پیر\nلە منی پیری گۆشەگیر\n\n\nلە شاعیری زمان بڕاو\nلە شاعیری دەفتەر دڕاو\n\n\nلە شاعیری بەساڵا چوو\nلە شاعیری وشک هەڵاتوو\n\n\nشێعرێکی تەڕ، شێعرێکی خۆش\nشێعرێک دڵان بێنێتە جۆش\n\n\nشێعرێک دامرکێنێ دەروون\nبە برینان بێنێ گۆشتە زوون\n\n\nشێعرێک وەک خوناوەی باران\nشێعرێک وەک سرتەی دڵداران\n\n\nناسکتر لە هەودای خەیاڵ\nشیرنتر لە بزەی مناڵ\n\n\nوەک ئارەقەی هەنیەی جوانان\nوەک دڵەخورپەی جێ ژوانان\n\n\nوەکوو کەشم و نەشمی بووکێ\nوەک ڕەنگ و بۆنی گوڵووکێ\n\n\nبێ خەوش وەک ئاونگی گوڵ\nپڕپڕ لە هەست و سۆز و کوڵ\n\n\nلە ئاوی کانی ڕەوانتر\nلە پەلکەزێڕینە جوانتر\n\n\nشێعرێک وەک سێبەری بژانگ\nوەکوو خەرمانەی دەوری مانگ\n\n\nڕێکتر لە گەڕی ڕەشبەڵەک\nخۆشتر لە خرمژنی کرمەک\n\n\nلە کوشینی دەستی دۆ خۆشتر\nلە مەکە و ئەیەڕۆ خۆشتر\n\n\nوەک نیگای چاوی خەواڵوو\nبە لەشاندا بێنێ تەزوو\n\n\nوەک شەراب بگەڕێ لە خوێن\nخەمڕەوێن بێ و نەشەبزوێن\n\n\nشێعرێک وەکوو دەریای بێ بن\nگەرمتر لە باوەشی ژن\n\n\nشێعرێک سروودی شادی بێ\nشێعرێک دەنگی ئازادی بێ\n\n\nشێعرێک مزگێنی نەجات بێ\nشەوچەلەی کۆڕی خەبات بێ\n\n\nشێعرێک ڕەق بێ، ڕق بێ، قین بێ\nگڕ بێ، بڵێسە بێ، تین بێ\n\n\nشێعرێک سەنگچنی سەنگەر بێ\nشێعرێک بریقەی خەنجەر بێ\n\n\nهێزێک بێ دوژمن بەزێن بێ\nمستێک بێ گورچوو تەزێن بێ\n\n\nبڵێسەی گوللەی هەڵمەت بێ\nشەپۆڵی ڕقی میللەت بێ\n\n\nشێعرێک نووستوو ڕاپەڕێنێ\nشێعرێک دوژمن داپەڕێنێ\n\n\nبشکێنێ دەرکی باستیلان\nئازاد بکا کۆیلە و دیلان\n\n\nهەڵبڕێ قەفی زەنجیران\nچەک بداتە دەست یەخسیران\n\n\nبپەڕێنێ دەستی جەللاد\nبهاڕێ ساتۆری بێداد\n\n\nنرکەی سینگی کرێکار بێ\nئاڵای شۆڕشی جووتیار بێ\n\n\nهەروەک گڕی ئاگری نەورۆز\nڕەمزی ئازادی بێ و پیرۆز\n\n\nهەزاران کاوەی زەحمەتکێش\nپاڵ پێوە بنێ بەرەوپێش\n\n\nشێعرێک هەم توند بێ و هەم ورد بێ\nیانی شێعری ئەوڕۆی کورد بێ\n\n\nبەڵام ئەی فریشتەی جوانی\nڕەنگ بێ ئەم نوکتە نەزانی\n\n\nپەری شێعر وەک کچی جوان\nبۆ پیاوی پیر نایەتە ژوان"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "تاریک و ڕوون", "poem_title": "ئارەق و تین", "poem_description": "", "poem_text": "پێش ئەوەی گزنگی هەتاو\nترۆپکی چیا بنگێوێ\nپێش ئەوەی شنەی بەیانی\nبسکی بەرەزا ببزێوێ\n\n\nپێش ئەوەی قاسپەی خاسەکەو\nلە زەرد و ما دەنگ داتەوە\nپێش ئەوەی بلبل بخوێنێ\nخونچە دەمی بکاتەوە\n\n\nپێش ئەوەی سیڕەی هەڵۆیان\nپەردەی بێدەنگی دادڕێ\nپێش ئەوەی چووڕە پۆپنەکی\nبەرەو ڕووناکی هەڵفڕێ\n\n\nپێش ئەوەی شەمی سەر چاکی\nئاخر فرمێسکی هەڵوەرێ\nپێش ئەوەی گژەبای تووڕە\nژیلەمۆی پەپوولە بەرێ\n\n\nپێش ئەوەی لاوی بەختەوەر\nدەم ڕاگوێزێ لەسەر خاڵان\nپێش ئەوەی شەوگەڕی دڵتەڕ\nوەڕەز بێ لە ماڵە و ماڵان\n\n\nپێش ئەوەی بێری شل و مل\nچاوی خەواڵووی هەڵبێنێ\nپێش ئەوەی شوان مەڕی شەوێن\nوەگێڕێ، بەردا دەسبێنێ\n\n\nپێش ئەوەی پۆلی نەشمیلان\nشل شل داگەڕێن بۆ کانی\nپێش ئەوەی سەرکانی و دەراو\nژاوەی بێ لە پەری جوانی\n\n\nپێش ئەوەی حاجی سەلەمخۆر\nهەژارێک هەڵنێ بە تەماڵ\nپێش ئەوەی ڕێچکە ببەستن\nبۆ مزگەوتێ شان بەبەرماڵ\n\n\nپێش ئەوەی دەروێشی چڵکن\nپەنجەی خەلیفەی کوشیبێ\nپێش ئەوەی شێخ وەک تارمایی\nبەرەو خانەقا خوشیبێ\n\n\nپێش ئەوەی گزیری بەدفەڕ\nلە دیوەخان پاروو بادا\nپێش ئەوەی خاتوونێک بەناز\nپەردەی کۆشکی ئاغا لادا\n\n\nمن کاوی خۆم لە کار دیوە\nمن جەرگی زەویم دڕیوە\nمن شیلەگەم هەڵبڕیوە\nمن یەک سەریم ئاخنیوە\n\n\nمن ڕیزە سواڵەم داناوە\nشەغرە وێنجەم پێوە داوە\nمن گاگێرەم تێر کراوە\nیا خۆیانم وەرگێڕاوە\nهاوین و پایز و بەهار\nهەتاو لێی نەداوم بێکار\n\n\nمن جووتیارم، من جووتیارم\nمن لەگەڵ هەتاو هاوکارم\nمن بەئارەق و ئەو بەتین\nدامان ڕشتووە بناخەی ژین\nباسکی من و تیشکی ئەوی\nبژیو دەستێنن لە زەوی\nگەر جووتیار ئارەق نەڕێژێ\nگەر هەتاو تیشک ناوێژێ\nدانیشتووی ناو کۆشک و قەڵا\nدەخۆن نانی گەڵا گەڵا؟ \n\n\nبەڵام حەیف ئێستاش لێرە\nمن برسیم و کەسێک تێرە\nنە قەت ئارەقی ئەسڕیوە\nنە قەت گەوزی هەڵبڕیوە\nنە مەچەکی جەمام بووە\nنە چۆڵەمەی لە جێ چووە\nنە ئەنگوستی ڕاگیراوە\nنە داسوو لە چاوی داوە\nنە دڵی پێی دڕ دڕ بووە\nنە بن هەنگڵی خڕ بووە\nنە کەفی دەردا بە کڵۆ\nنە پەنجەی دەری کرد دڵۆ\nنە دەستی پاشبارەی ناسی\nنە ساوێکی دا لە داسی\nنە بەگەرما داهێزاوە\nنە خەوی لە چاوی زاوە\nنە بەسەرمایە تەزیوە\nنە لە کای پایز خزیوە\nنە نووسەکەی پێوە نووسا\nنە لەبەر بارانێ خووسا\nنە زوقمی بەسەردا باری\nنە لە قوڕدا کەوت باری\nنە دی شەو و شەونخوونی\nنە چێشتی دەردی نەبوونی\n\n\nتا کەی وا بم، تا کەی وا بم\nدەس بەتاڵ و ڕە! بە با بم\nتاکەی ڕەنجی شان و پیلم\nبۆ دوژمن بێ، بۆ من دیلم؟ \nنا نا، تازە ڕاپەڕیوم\nناتوانن بدەن فریوم\nڕێبازی شۆڕش بەرنادەم\nمەودا بەداگیرکەر نادەم\nلە شان و باهۆی خۆم ڕادی\nهەڵگرم ئاڵای ئازادی"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "تاریک و ڕوون", "poem_title": "بناری هەڵگورد", "poem_description": "١٩٧٤", "poem_text": "لە خەودا دیم لەسەر هەڵگورد\nلەسەر چیای سەرکەشی کورد\n\n\nماندوو، خەستە، شەکەت، کفت\nلەسەر تەختێکی زێڕ کفت\n\n\nلەبن لێفەی ئەتڵەسی سوور\nلەسەر دۆشەگێکی ئەستوور\n\n\nبۆ حەسانەوە درێژ ببووم\nبەبۆنی گوڵان گێژ ببووم\n\n\nکەوی گرتبووی دەوروبەرم\nغوڕڕەکەو بوو لەبن سەرم\n\n\nشنە کاکۆڵی دەبزاوتم\nگزنگ ڕوومەتی دەنگاوتم\n\n\nلە فریشتان بەرزتر بوو جێم\nهەور دەڕەوێن لەبەر پێم\n\n\nهەوایەکم هەڵدەمژی\nکورد و کەودەری پێ دەژی\n\n\nگەیبوومە پۆپەی ئاواتم\nلێم دیار بوو هەموو وڵاتم\n\n\nوڵاتی باب و باپیرم\nجێی هەڵدانی خۆم و بیرم\n\n\nوڵاتی جوان و دڵگرم\nهەزار جاری دەبەر مرم\n\n\nوڵاتی ڕەنگین و نەخشین\nوڵاتی سوور و سپی و شین\n\n\nخێری خودا، باخی بەهەشت\nکوێستان و بەندەن و پێدەشت\n\n\nتەلان، گەوە، بانوو، بستوو\nکانی، زنە، رنوو، پزوو\n\n\nمێرگ، نواڵە، دەریا، ڕووبار\nنەرمان، هەڵەمووت، لێڕەوار\n\n\nئاوهەڵدێر، خوڕێن، گۆمی مەند\nکێڵگە، بەیار، بژوێن، زەمەند\n\n\nجێ جێ کۆدە، جێ جێ ڕووتەن\nجێ جێ چێنک. جێ جێ ڕەقەن\n\n\nجێ جێ ئاوگر، جێ جێ شۆنە\nجێ جێ شوورە و قەڵاکۆنە\n\n\nکوردستانی بەخێر و بێر\n«پێی ڕوون دەبۆوە چاوی کوێر»\n\n\n***\n\n\n\nپۆلێکی پەری شل و مل\nبەرموور و ملوانکە لە مل\n\n\nبرژانگ درێژ و چاو بەکل\nشان بەکۆڵوانە شەدە شل\n\n\nناسک و نازدار و شۆخ و شەنگ\nتەنک و شلک و جوان و چەلەنگ\n\n\nبەژن باریک و خڕ و پڕ\nسەری کوڵمەیان دەیدا گڕ\n\n\nنەشمیل، ڕەزا سووک، نازەنین\nلەبەر دڵان و خوێن شیرین\n\n\nچاویان مەست و پڕ شەرم بوو\nبسکیان ئاوریشمی نەرم بوو\n\n\nلەشیان بەتین و گەرم بوو\nباسکیان سەرینی سەرم بوو\n\n\n***\n\n\n\nیەکێک خۆی لەباڵ دەخزاندم\nیەک یەخەی بۆ دەترازاندم\n\n\nیەک بەناز خۆی ڕێ دەخستم\nیەک مەمکی دەنا لە مستم\n\n\nیەک دەیشێلام ئارام ئارام\nیەک قانە قدیلەی دەدام\n\n\nیەک بۆی دەگوتم گۆرانی\nبەچریکەی خۆشی ئاسمانی\n\n\nیەکێک سەمای بۆ دەکردم\nیەک دەستی لەستۆ دەکردم\n\n\nیەک بەبالۆران دەیدواندم\nیەک بەسپایی ڕایدەژاندم\n\n\n***\n\n\n\nلەو خەوەدا هێشتا لاو بووم\nهێشتا بەنموود و بەرچاو بووم\n\n\nهێشتا مابوو گوڕ و هێزم\nهێشتا گەرم بوو ئامێزم\n\n\nهێشتا هەمبوو باهۆی قەوی\nڕەوەکم دەکردن کەوی\n\n\nلە جێژوانێ خۆم ڕادەگرت\nمێزم بەبزۆزاندا دەگرت\n\n\nهێشتا پێم دەکرا دەسبازی\nگراویم دەکردن ڕازی\n\n\nهێشتا کەنفت و پیر نەبووم\n«لە باڵ جواناندا تیر نەبووم»\n\n\n***\n\n\n\nدڵتەڕ و جوانی پەرست بووم\nشاعیرێکی خاوەن هەست بووم\n\n\nهێشتا دوور نەبووم لە هەڵگورد\nکیژم دەهاتن لە شەوگورد\n\n\nلەپڕ لەو خەوە ڕاچەنیم\nبەحاڵی زارم پێکەنیم\n\n\nلە نێو ماڵێکی بێ ژندا\nلە بن لێفێکی چڵکندا\n\n\nلەسەر تەختێکی ڕەق و تەق\nسەرتاپام شەڵاڵی ئارەق\n\n\nپیر و کەنەفت و کەلەلا\nهەموو لەشم هەلا هەلا\n\n\nپشتم ڕەق و باسکم تەزیو\nپێم نەدەکرا ئەم دیو ئەودیو\n\n\nکز و گۆد و سڕ و بێ ناز\nپێچم دەدا وەک مارانگاز\n\n\nتازە کوا خەو دەمباتەوە؟ ! \nهەستام وەبیرم هاتەوە\n\n\nئاوارەم و دوورە وەتەن\nبێ تەماڵ و سەڵت و ڕەبەن\n\n\nسەرم وڕە و گیانم دێشێ\nکەس نییە نازم بکێشێ\n\n\nچم کردووە بۆ وام بەسەر هات؟ \nبۆچی تەرە بووم لە وڵات؟ \n\n\nبۆ هێلانەم لێ شێواوە؟ \nئەو هەموو ڕێگەم پێواوە؟ \n\n\nبۆ لە خۆشی دوورە بەشم؟ \nبۆ ئەوەندە چارەڕەشم؟ \n\n\nچییە گوناه و تاوانم\nتەریدەم؟ جەردەی کاروانم؟ \n\n\nپیاوکوژم؟ ڕێگرم؟ دزم؟ \nبۆ دوورم لە کەس و خزم؟ \n\n\nتاوانم ئەوەیە کوردم\nخەڵکی بناری هەڵگوردم\n\n\nبەو هەوایە پەروەردە بووم\nبۆیە تووشی ئەم دەردە بووم\n\n\nکۆیلەتیم بەلاوە نەنگە\nبۆیە وڵاتم پێ تەنگە\n\n\nدەڵێم مافی خۆمم دەنێ\nڕەپێم دەنێ بۆ بەندەنێ\n\n\nدەڵێم ئینسانم، بەشەرم\nئەو پەندە دێنێ بەسەرم\n\n\n***\n\n\n\nبەڵام هەڵگوردە و نانەوێ\nبەڵام کوردە و مافی دەوێ\n\n\nهەزاری وەکوو من بمرێ\nدەست لە خەبات هەڵناگرێ\n\n\nزۆر کەسی وەک من نەمێنێ\nئەو مافی ڕەوای دەستێنێ"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "تاریک و ڕوون", "poem_title": "دەسکەوتی خەبات", "poem_description": "١٩٧٣", "poem_text": "نە بلوێرژەن دەتووڕێنێ لە بلوێر\nنە شۆڕەژن ورینگەی دێ لەبەر بێر\n\n\nنە نارەناری کیژی مەشکەژێنە\nنە سیڕەسیڕی شمقاڕ و شەهێنە\n\n\nنە بۆڕە بۆڕی مانگای تازە زاوە\nنە شڵقەشڵقی مەشکەی نیوەژاوە\n\n\nنە فیتەفیتی شوان و کاڕەیی مەڕ\nنە باللۆرەی کچی چاومەست و دڵتەڕ\n\n\nنە ئۆحە ئۆحەکەی گاوانی باسک\nنە بگرە بەردەکەی کابانی ناسک\n\n\nنە کۆڕژنی حدوودی سووکە سواران\nنە خرمژنی هەیاسەی گوێ بەگواران\n\n\nنە قاڕەی سی و چریکەی باز و پەرکوور\nنە دەنگی ئاسمانی و شادیی شالوور\n\n\nنە گرمەی هەور و هاژەی ڕێژنە باران\nنە سروەی با و شنەی سوورە چناران\n\n\nکەوی کێوی نە قاسپەی ما نە سیڕە\nبەرەو گەرمێن فڕیوە زەردەزیڕە\n\n\nلە هێلانەی خزی و بێ دەنگە سێروو\nدەڵێی خۆشخوانی کوردە و نیەتی ئێروو\n\n\nگوڵاڵە و سوێسنە و خاو و کەنێرە\nهەموو پرزەن، زەمان کردوونی گێرە\n\n\nنەماوە ڕەنگ و بۆی بەیبوونی نواڵە\nکرانە گزرە مێژوەرد و هەڵاڵە\n\n\nپەڕیوە سوورگوڵ و پێ خوستە سونبوڵ\nڕزیوە نووسەکە و خاو بۆوە پێکوڵ\n\n\nکرانە دەستەچیلە لاسکە گۆگەم\nخەزانە و جوانی ناوێرێ بڵێ هەم\n\n\nکەما و مەندۆک و هەڵز و لۆ پەڕیون\nلە ترسی با لەناو قووڵکە و پەسیون\n\n\nلە باخ و چڕ ئەوی دار و درەختە\nهەموو زەردن لە ترسی هێرشی شەختە\n\n\nچەمەن کاڵ بۆتەوە ڕوخساری ئاڵی\nلەسەر گۆنەی وەلاچوو دەنکە خاڵی\n\n\n«گوڵ و حاجیلەکانی دەشتی هاموون»\nبەجارێکی بەتاڵانی خەزان چوون\n\n\nمەلای گوندە چیا، نەک شێخی ورگن\nهەیەتی مێزەرێکی بۆر و چڵکن\n\n\nکەوا سەوزی لەبەر داماڵدراوە\nسیواک و تەیلەسانیشی نەماوە\n\n\nچ بێ نازن، هەوارگەی خۆش و زەنوێر\nچ ناسازن چیا و لاپاڵ و هەڵدێر\n\n\nخەزانە بێ بەزە و ناخۆش و تووشە\nمژە و زوقمە و کەڕەسیسە و پرووشە\n\n\nلە کوێستانی نەماوە خێر و خۆشی\nتەبیعەت هەر بینا کفنیشی پۆشی\n\n\nئیتر کەس ناگرێ داوێنی کێوان\nلە جێیان باری خەم نیشتووە لە لێوان\n\n\nبەڵام بنواڕە ئەوڕۆ شارەکەی کۆ\n«قوبەی کشمیری دا بەر شەق وەکوو گۆ»\n\n\nئەوا پڕ بوو لە خۆشی و کامەرانی\nبەهاری شامە ئەییامی خەزانی\n\n\nدەر و دیواری شادی لێ دەباری\nخەزانی خۆشەویستە وەک بەهاری\n\n\nقریوە و داوەت و چۆپی و سەمایە\nگەپ و گاڵتە و زەماوەند و هەرایە\n\n\nتریقە و پێکەنینە و چەپڵەڕێزان\nهەموو بەشداری بەزمن خاو و خێزان\n\n\nهەموو چاوێک گەشە، گشت کوڵمە سوورە\nکەسەر لەو شارە بێ ئازارە دوورە\n\n\nدەبینی تۆ ئەگەر چاوێک بگێڕی\nکچی وەک دوڕ، کوڕی جوانتر لە زێڕی\n\n\nکە دەچنە داوەتێ سەرمەست و دڵخۆش\nفڕێ دراوە پەچە و ڕووبەند و سەرپۆش\n\n\nهەلە هەڵکەوتووە بۆ کیژ و لاوان\nنییە ئەوڕۆکە باخی سینە پاوان\n\n\nچلۆن ئەوڕۆ نەبێتە ڕۆژی جێژن؟ \nچلۆن خەڵکی کوڵ و کۆیان نەڕێژن؟ \n\n\nلەلای ئازادیخواز و کوردی دڵسۆز\nبەڕێزتر بۆ نەبێ ئەوڕۆ لە نەورۆز؟ \n\n\nکە پاش ئەو ڕە! و دەرد و کفتوکۆیە\nدەبینن کۆتەڵی «حاجی» لە کۆیە\n\n\nدەبینن کۆتەڵی شاسواری کۆیی\nکە ڕۆژێکی بەپێیان لێرە ڕۆیی\n\n\nچلۆن بۆ سورمە نابێ خاکی شارێک\nکە حاجی پێی لەسەر دانابێ جارێک\n\n\n***\n\n\n\nئەوە کۆتەڵ نییە ڕەمزی نەجاتە\nئەوە دەسکەوتی چەند ساڵەی خەباتە\n\n\nئەوە ڕووگەی هەموو کوردێکی پاکە\nئەوە جێگای نیازە، پیرە، چاکە\n\n\nبوتی ساحەب دڵانی دڵ بەسۆیە\nکە ئەوڕۆ پێی دەنازێ شاری کۆیە\n\n\n***\n\n\n\nسڵاو ئەی حاجی ئەی ڕۆڵەی زەمانە! \nلە سایەی تۆوە هەرچێکی هەمانە\n\n\nهەموو ژینت لە ڕێی گەلدا بەخت کرد\nهەتا ڕێگای خەباتت بۆ تەخت کرد\n\n\nگەلێکت دی غەریبی و تاڵ و سوێری\nنەبوو ساتێ لە خزمەت خۆ ببوێری\n\n\nبەگژ بێگانە و خۆمانەدا چووی\nلەگژ دێوەزمە و دێوانەڕا چووی\n\n\nنەترسای و نەخەجڵای و نەلەرزی\nچ مەشهووری، چ ڕووسووری، چ بەرزی\n\n\nهەموو شاگردی تۆن شیرن کەلامان\nلە تۆ فێر بوون خەبات قازی و مەلامان\n\n\nبەدەنگی تۆ خەواڵوو ڕاپەڕیون\nلە ترسی تۆیە دوژمن داپەڕیون\n\n\nگەرای ئەفکاری تۆیە باڵی گرتن\nکەوا ڕۆڵەی گەلت سەریاڵی گرتن\n\n\nبەئازایی، بەزانایی، بەوردی\nچەکت دا دەستی شۆڕشگێڕی کوردی\n\n\nپەڕی دیوانەکەت گەنجە و خەزێنە\nوشەی شیرینی تۆ دوژمن تەزێنە\n\n\nهەموو پەندن قسەی سووک و دزێوت\nوەکوو باڵی پەری پاکە جنێوت\n\n\nبەنرخە، تازەیە، بەرزە، بەهێزە\nئەوەی فەرمووت لە بارەی پیاوی دێزە\n\n\n«ئەگەر کوردێک قسەی بابی نەزانی\nموحەقەق دایکی حیزە و بابی زانی»\n\n\nکە شێعری تۆ بزاوتی هەستی هەستان\nهەموو سەوداسەری سەربەستی هەستان\n\n\nلە کوردستان گەلێک شۆڕش بەرپا بوون\nکوڕی کوردی بەگژ بێگانەدا چوون\n\n\nلەمێژساڵە دەڕێژن ئارەق و خوێن\nبەڵام داخی گرانم هێشتە لە کوێن؟ \n\n\nئەوێستاش دەردەکورد نەکرا عیلاجی\nئەوێستاش کوردی کۆیلە ماوە حاجی\n\n\nگەلی کوردت نەبوو هێشتا نەجاتی\nبەخوێنی لاوەکان سوورە وڵاتی\n\n\nئەوێستاش دوژمنی لاسار و بەدفەڕ\nدەکووژێ کوردی بێ تاوان و لاشەڕ\n\n\nئەوێستاش هەر دەمانکەن تیرەباران\nدەنەخشێنن بەخوێن کۆڵانی شاران\n\n\nئەوێستاش پڕپڕن زیندان لە لاوان\nبەغەیری وەی کە کوردن نیانە تاوان\n\n\nئەوێستاش گۆڕ غەریب زۆرن وەکوو تۆ\nئەوێستاش بێ نەسیب زۆرن وەکوو تۆ\n\n\nئەوێستاش بێ کەس و دوورە وەتەن هەن\nئەوێستاش شاعیری پیر و ڕەبەن هەن\n\n\nئەوێستاش شێعری وردی کوردی دەدڕن\nزمانی شاعیرانی چاکی دەبڕن\n\n\n***\n\n\n\nبەڵام تۆ دڵنیابە پیری زانا! \nبناغێکی وەهات بۆ کوردی دانا\n\n\nئیتر سەنگەر بەتاڵکردن مەحاڵە\nئیتر کورد و بەزین خەون و خەیاڵە"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "تاریک و ڕوون", "poem_title": "لە کوێوە بۆ کوێ؟ (بەشی ١)", "poem_description": "پێشەکی <br> ١٩٧٤/١/٢٣", "poem_text": "من بۆ خۆم وام، ڕەنگە زۆر کەسیش وابێ، کە شێعری شاعیرێک یا نووسراوەی نووسەرێک دەخوێنمەوە «چ زیندوو چ مردوو» پێم خۆشە خۆشی بناسم. بزانم کێیە؟ خەڵکی کام وڵاتە؟ کاری چییە؟ چۆن دەژی و ئەگەر مردووە چۆن مردووە؟ لە کوێ نێژراوە؟ \n\nبۆیە بڕیارم دا سەرگورشتەی خۆم لە سەرەتای ئەم بەشەی دیوانەکەمدا بنووسم. بە کێم گووتبا ئەو سەرگورشتە بنووسێ؟ کێ من لە خۆم باشتر دەناسێ؟ \n\nپێوە بووم زۆر درێژی بنووسم. تەماشام کرد دەبێتە چیڕۆکێکی درێژ و شیرین و پڕ کارەسات. چ چیڕۆکێک لە بەسەرھاتی ئینسانێک لە واقیع نیزیکترە؟ ئەویش بەسەرھاتی ئینسانێکی نیزیکەی پەنجا ساڵی لە ساڵەکانی چەرخی بیستەم، ئەو چەرخە سەیر و سەمەرەیە، ئەو چەرخە پڕ کێشە و شەڕ و شوورە، ئەو چەرخە پڕ لە کارەسات و پەلامارە، ئەو چەرخە پڕ شۆڕش و ئاڵوگۆڕە وەبیر بێ. بەتایبەتی ئەگەر ئەو ئینسانە کورد بێ. کوردێکی بێ بەش و چارەڕەش بێ و تا ڕادەیەک لە خەباتی ڕزگاریخوازی نەتەوە زۆرلێکراوەکەیدا بەشداربووبێ. بەڵام بەداخەوە بۆم نەکرا. بەشی زۆری لەبەر تەوەزەلیی خۆم. با بمێنێ بۆ ھەلێکی تر ئەگەر مام وازی لێ ناھێنم. \n\nخوێنەری خۆشەویست! پێت وا نەبێ لێفەم لەسەر ھەتیوان ھەڵداوەتەوە و لە بنی کوولەکەم داوە و ھەرچیی ھەیە نووسیومە. نا ھەر وا کورتە سەرگورشتەکەمت بۆ دەگێڕمەوە. \n\nشاعیری ھیچ قازانجی بۆ من نەبووبێ ئەو قازانجەی ھەبووە کە ئەو ناوە دوور و درێژەی «سەید موحەمەد ئەمینی شێخەلیسلامیی موکری» ی لە کۆڵ کردوومەتەوە. \n\nباوکم ناوی سەید حەسەنی شێخەلیسلامیی موکری بوو، لە تۆرەی مەلا جامیی چۆڕی بوو کە سێ سەد ساڵ لەوەپێش ھاتۆتە سابڵاخ و بنەماڵێکی گەورەی لەو مەڵبەندە پێک ھێناوە. \n\nدایکم ناوی زەینەب و کچی شێخی بورھان بوو کە ئێستا بنەماڵەیەکی گەورەی موکریانن. \n\nبەھاری ساڵی ١٣٠٠ی ھەتاوی (١٩٢١ی زایینی) بە شەوی جێژنی بەراتێ لە گوندی لاچین نیزیکی سابڵاخ لەدایک بووم. مێژوکم لە مەمکی دایکم نەکردووە و فرچکم بە شیری دایەن گرتووە. \n\nدایکم زۆر جار بە چاوی دادەدامەوە و دەیگوت: تۆ پێوقەدەم ڕەش بووی. ھەر تۆم وەزگ کەوت لەشی ساغم بە خۆمەوە نەدی. نەخۆشیم پێوە نووسا، کوێرەوەری و پەژارە ڕووی تێ کردم. لەسەر مانگ و ڕۆژی خۆم بووم کە ناچاربووین بڕەوین و بچینە لادێ. کە بەر بوویەوە، نە من تڵپاتی تەڕم لە مەمکیدا بوو، نە باوکت سیپاڵێکی لە ماڵێدا مابوو. \n\nلەشکری شکاک ئێمەشی وەک ھەموو خەڵکی سابڵاخ ساف لە ساف تاڵان کرد و گەسکی لەو ناو ماڵە دا کە سێ سەد ساڵ بوو وەسەریەک نرابوو و بە میرات بۆ باوکت بەجێ مابوو. \n\nمنیش جارجار بە پێکەنینەوە دەمگوت دایە گیان سووچی من چییە؟ \n\nدایەنەکەم ناوی یاسەمەن و خەڵکی ئازەربایجان بوو. لەلەکەم کە ناوی عیزەت بوو خەڵکی تورکیا بوو، ئەو دووانە لەبەر ھەژاری و نەداریی خۆیان پەڕیوەی کوردستان ببوون و لە گوندەکەی ئێمە گیرسابوونەوە و لە سەروبەندی لەدایکبوونی مندا منداڵێکیان ببوو. منداڵەکەی ئەوان لە من بەختەوەرتر بوو، نەژیابوو و تووشی کوێرەوەریی دنیا نەھاتبوو و عەمری درێژی بۆ من بەجێ ھێشتبوو و پارووی دایک و بابیشی لە ڕۆنی ھاوێشتبوو. \n\nئەو ژن و پیاوە ھەژار و ئاوارە بە دڵ و گیان منیان بەخێو دەکرد و زۆریان خۆش دەویستم. منیش ئۆگری ئەوان ببووم وەک دایک و بابی خۆم خۆشم دەویستن. \n\nلەبیرمە زمانی ئەوانم وەک بلبل دەزانی، جا نازانم تورکیم دەزانی یا ئازەری؟ ڕەنگ بێ ئازەری بووبێ، چونکە منداڵ زمانی دایکی باشتر فێر دەبێ. \n\nمردنی عیزەت و تۆرانی یاسەمەنم باش وەبیر دێ. ئەم ڕووداوە یەکەم زەبری توند بوو کە وەھەستی ناسکی منداڵانەی من کەوت و یەکێکە لە بیرەوەرییە ھەرە تاڵەکانی ژیانم. لە ڕاستیدا من دوو جار ھەتیو بووم و دووجارم دایک و باب مردوون: جارێک بە ساوایی و جارێک بە پیری. \n\nبابم ھەم دەوڵەمەند بوو، ھەم بەدڵ و دەسبڵاو، چاکی بەخێو دەکردین، پێنج خوشک و دوو برا بووین، کاکم و خوشکێکم لە من گەورەتر بوون. بە منداڵی زۆر تێروتەسەل و کۆک و پۆشتەبووم. بەڵام کۆیلە و دیل بووم، کۆیلەی ناو قەفەزی زێڕ، کۆیلەی ڕێوشوێنی کۆن. \n\nڕێوشوێنی بنەماڵەکەمان ئیجازەی نەدەدا من لەگەڵ ھاوتەمەنەکانم گاڵتەوگەپ بکەم. \n\nچونکە من کوڕە دەوڵەمەند بووم و ئەوان کوڕە ھەژار. من کوڕی شێخەلیسلامیی بەناوبانگ بووم، ئەوان کوڕی لادێییەکی بێ ناوونیشان. من بەر و پشت ئەتڵەس بووم و ئەوان کەڕەکرمانج. من کۆک و پۆشتە بووم و ئەوان ڕووت و ڕەجاڵ. \n\nئاخ... گەورەکانم تێ نەدەگەیشتن من چەند پەرێشان و کەلەلام، ئەوان نەیاندەزانی بەو کردەوەی خۆیان چۆن ھەستی من بریندار دەکەن، برینێک کە دەبێتە گریمانەی ڕووحی و تا مردن ساڕێژ نابێ. \n\nئێستاش کە وەبیرم دێتەوە کزەم لە جەرگی دێ و خەمێکی گران دام دەگرێ، کە من لە ھەموو خۆشیی سەردەمی منداڵی بێ بەش بووم. لەپێش چاوی من منداڵەکانی گوندەکەمان، ئەو ڕەش و ڕووتانەی ھاوشانی من نەبوون! بە ئازادی و بێ باکی گاڵتە و گەمەیان دەکرد، لە خاک و خۆڵ دەگەوزین، لە سەربانان ھەڵدەبەزین، لە قوڕ و چڵپاودا غارغارێنیان دەکرد، لەسەر تەپۆلک و کۆپەین ملانەیان دەگرت، لەسەر سەھۆڵ خلیسکیان دەکرد، لەسەر لۆدە کا بازبازێنیان دەکرد، بەگژ یەکدا دەچوون، پێک ھەڵدەپڕژان، ئاشت دەبوونەوە، ئاورۆچکەیان دەکردەوە و خانووچکەیان دروست دەکرد. ھێلانە چۆلەکەیان دەردەھێنا، تەبکەیان دەناوە. ھەلووکێن، تۆپێن، ھەمزەل، ھەنگڵەشەلە، دایە من مەدە بە گورگی، ھەڵوای بەشەپان، قەرەقەری و دەیان جۆرە گاڵتەی دیکەیان دەکرد. بەڵام من بەو تاوانەی کە نەجیبزادە بووم دەبوو وەک گەورە گەوران لە دیوەخان لەسەر چۆک دابنیشم و متەقم لەبەر نەیەتە دەر! بۆ بەدبەختی لە ماڵی ئێمەدا نێرینەی لە من بچووکتر نەبوو. دەبوو لەبەر ھەموویان یەک پێ ھەستم و تا ئیزنم نەدەن لەبەر دەستیان ڕاوەستم و دانەنیشم، لەدوای ھەمووان نان و چام بۆ دابنێن. چەندم پێ خۆش بوو نە کەوای مەخمەر و تاقە و قوتنی و خەزەلم لەبەردا با، نە پانتۆڵی ئاڵمانی زەردم لە پێدا با، نە کاڵەی شەمامەبەندی ئاوریشم چنم لە پێدا با و نە شەدەی سەوزم لەسەر با و نە پشتێنی پەشمینەی کەسکم لە پشتدا با و وەک منداڵە ڕووتەڵانەکان ئازاد بام. \n\nنەڵێن ماشاڵڵا کوڕەکە لەو تەمەنەشدا ئازادیخواز بووە و ھەستی بە جیاوازیی چینایەتی کردووە و ڕقی لێ بووە، نەخێر نەوەڵڵا نە ئازادیخواز بووم و نە تڕەماش، وازم لە گەمە و یاری بوو و بڕاوە. \n\nتەنیا بیرەوەرییەکی خۆشم لە زەمانی منداڵیم ھەیە، ئەویش ئەوەیە شەوانە دەچوومەوە ژوورێ و سەرم وەسەر ڕانی دایە مرۆت دەکرد و ئەویش حیکایەتی بۆ دەکردم، تا خەو دەیبردمەوە. دایە مرۆت پیرێژنێکی دنیادیدەی کۆنساڵ بوو. بۆ خۆی نەیدەزانی تەمەنی چەندە، بەڵام بێگومان زۆری لە سەد ساڵ ھەڵبواردبوو. شەش پشتی بنەماڵەی ئێمەی دیبوو، سەرسپی و ھاودەمی دایکم بوو. ڕووح سووک، قسەخۆش و نوکتەباز بوو، ھەزاران نەقل و نەزیلەی خۆشی دەزانی و بۆی دەگێڕامەوە. زۆر شتی بەنرخ لەو فێر بووم کە لە ژیاندا کەڵکم لێ وەرگرتن. ڕووحی شاد بێ. \n\nئەلفوبێم لە خزمەت مامۆستا سەعید ناکام خوێند، کە ئەودەم مێرمنداڵ بوو. کاکم کە مامۆستای تایبەتی بۆ ڕاگیرابوو، زۆر لە خوێندن دەترسا و خەریک بوو منیش بترسێنێ و بە مەرەدی خۆی بەرێ. بەڵام مامۆستا ناکام نەک ھەر سامی لە خوێندن شکاندم، بەڵکە تێی گەیاندم خوێندن خۆش و شیرینە. پێش ئەوەی ئەلفوبێم پێ بناسێنێ بزنۆکە و مەڕۆکەی حوسێن حوزنیی ئەوەندە بۆ خوێندبوومەوە ھەمووم لەبەر بوو. کتێبی ئەنجومەنی ئەدیبانی ئەمین فەیزیمان ھەبوو. شێعرە گاڵتەکانی شێخ ڕەزای فێر دەکردم. لەبیرمە قەسیدە درێژەکەی عارف سایبم کە وا دەس پێدەکا: «ئاوارەیی خاکی وەتەن و سەیر و سەفا خۆم» لەسەرڕا بۆ خوارێ لەبەر بوو، وەک تووتی دەمخوێندەوە و لە مانای نەدەگەیشتم. \n\nکە سامم شکا بابم ناردمیە سابڵاخ تا لە مەدرەسەی دەوڵەتی بخوێنم. لەپێشدا زۆرم پێ خۆش بوو. لە مەدرەسەی «سەعادەت» ناونووسیم کرد. بەڵام کە ڕۆژی ھەوەڵ چوومە سەر کلاس تۆقیم و وەختابوو شێت بم. من منداڵێکی لادێیی نازداربووم، لە کوردی بەو لاوە ھیچ زمانم نەدەزانی لە مەدرەسەش کەس نەیدەوێرا بە کوردی قسە بکا. \n\nمن لە ژیانمدا ڕۆژی ڕەش و تاڵم زۆر دیون، بەڵام ڕۆژی ڕەشتر و تاڵترم لەو ڕۆژە نەدیوە کە چوومە مەدرەسە. مامۆستاکەم کە خۆی کورد بوو و دوایەش تێگەیشتم فارسی باش نازانێ، بە فارسی تێی ڕاخوڕیم ھیچی تێ نەگەیشتم. ھاودەرسەکانم کە ھەموویان لە من باوخۆشتر بوون پێم پێ کەنین، زۆر بە خۆمدا شکامەوە. ماوەیەک بە شەو لەبن لێفەدا لە ترسی مەدرەسە دەگریام و بەیانی بەقرخەمەرەسی دەچوومەوە. منداڵ ھەموو گاڵتەیان پێ دەکردم و پێیان دەگوتم «کرمانج». لە مەھاباد بە خەڵکی لادێ دەڵێن کرمانج و بە وشەیەکی سووکی دەزانن. دوایە بۆیان گێڕامەوە دەیانگوت بە فارسی جنێومان پێ داوی و حاڵی نەبووی. چابوو سێ چوار کوڕەپوورم لەو مەدرەسە دەیانخوێند و لەسەریان دەکردمەوە. دەنا منداڵە وردکە لەوانە بوو شێتم بکەن. ئێستاش نازانم کوێڕا فارسی فێر بووم و لەگەڵ وەزعەکە ڕاھاتم. \n\nمەدرەسەکەمان خانووێکی گەورە و کۆن و کەلاوە بوو. تاقە چاوەیەکی ئاودەست ھەبوو قەت وەبەر نەدەکەوت. مزگەوتمان لێ نیزیک بوو، بەڵام نە فەڕاشی مەدرەسە دەیھێشت وەدەرکەوین و نە مجێوری مزگەوت ڕێگای دەداین بچینە ئاودەستی مزگەوت. بۆشکەیەک ئاوی چۆمی بۆگەن لە بن دیوارێک داندرابوو. دەفرێکی تەنەکەیان لەسەر دانابوو، ئەو ھەموو منداڵە بەو دەفرە ئاویان دەخواردەوە. ھەمیشە لەسەر چوونە ئاودەست و ئاوخواردنەوە شەڕ لەنێو شاگردەکاندا پەیدا دەبوو و «نازم» ی مەدرەسە، کە پیاوێکی زۆر زاڵم بوو بیانووی وەگیر دەکەوت کە دارکاریان بکا. \n\nژووری دەرس خوێندنمان تەنگ و تاریک بوو. پەنجەرێکی تێدا بوو کە لەباتی شووشە کاغەزی لێ درابوو. بۆ ئەوەی ڕووناکتر بێ کاغەزەکەیان بە ڕۆن چەور کردبوو. کورسییەکانی چەپرەک و شکاو بوون. مێز و کورسی مامۆستاش لە ھی ئێمە باشتر نەبوو. مامۆستاکەمان پیرەپیاوێکی کوێرەمووشەی زۆر تووڕە و تۆسن بوو. ھەمیشە سێ چوار شووڵی ئاڵووباڵووی لووس و لێک و ئەستووری لەسەر مێزەکە داندرابوو. ھەر کەس دەرسی نەزانیبا یا ورتەی لەبەر ھاتبا دەر زۆر بێ ڕەحمانە وەردەگەڕا سەروگوێلاکی. تا فێری فارسی بووم دوو سێ جاری بیراز کردم. بەڵام لەدواییدا لێی نەدام. کە مامۆستا چووبا دەر شاگردێک کە پێیان دەگوت «موبسیر» لە جێگای ئەو دادەنیشت. ئەرکی ئەوەبوو ھەر کەس بزۆزی بکا بە مامۆستا بڵێ. ھەموومان لە موبسیر پتر دەترساین تا لە مامۆستا. ھۆی ئەوەبوو مامۆستا ڕقی لە کەس نەبوو و لە خۆڕا لە کەسی نەدەدا، بەڵام موبسیر ئەوەی نەدەزانی ڕقی لە ھەر کەس بایە با ھیچیشی نەکردبا شکایەتی لێ دەکرد و مامۆستاش بێ لێپرسینەوە و پێ ڕاگەیشتن دەیکوتا. \n\nبەرنامەی دەرسەکانیشمان تازە فیکری لێ دەکەمەوە زۆر گران بوو. ئەو ساڵی وام ڕابوارد و لە ئاخری ساڵێدا یەکێک بووم لە باشترین شاگردەکانی کلاس و لە ئیمتیحانی ئاخری ساڵدا زۆر باش دەرچووم. \n\nھاوینێ چوومەوە گوند. حەیف مامۆستا ناکام لەوێ نەمابوو. بەڵام میرزایەکمان ھەبوو زۆر لە مامۆستاکەی مەدرەسەم خوێندەوارتر بوو. لەکن ئەو و بابم کتێبی دووەمم تەواو کرد. بەرنامەی ئەودەمی وابوو دەبوو ھەموو کتێبەکە لەبەر بکەی و من ھەمووم لەبەر کردبوو. \n\nساڵی دووەم زۆر ئاسوودە بووم. ھەر مەشق و حیساب و دیکتە مابوو لەوانیشدا باش بووم. بۆیە ھەر لە ھەوەڵەوە یەکێک بووم لە شاگردە باشەکان و پێم وانییە لەو ساڵیدا لەسەر دەرس لە شووڵێک زیاتریان لێدابم. وەزعی مەدرەسەش لە پار باشتر بوو، ژوورەکەمان لە ھی پار زۆر خۆشتر و ڕووناکتر بوو، مامۆستاکانیشمان باشتر بوون. بەڵام یەکیان کە کورد بوو و دەرسی فارسی پێ دەگوتین زۆر توند و بەزاکوون بوو، ھەموو ڕووحمان لێی تۆقیبوو. مامۆستای حیسابمان ئازەری بوو. فارسی ئەوەندە خراپ دەگوت کە ئێمەی منداڵ گاڵتەمان پێ دەکرد. بەڵام حیسابی باش فێر کردین. لەبیرمە ئێوارێک جەدوەلی زەربی بۆ نووسینەوە و ھەریەکە دانەیەکی داینێ و حاڵی کردین چۆنی لەبەرکەین. گوتی سبەینێ ئێوارە لێتان دەپرسمەوە و ھەرکەس ڕەوانی نەکردبێ غەڵەت و شوولی لێ دەدەم. من ئەو شەوەی نەنووستم تا لەبەرم کرد. سبەینێ لێی پرسینەوە، کەس نەبوو بە تەواوی لەبەری بێ و وێی نەکەوێ. تەنانەت من کە زۆر چاکم لەبەر کردبوو شوولێکم ئافەریمانە ھەر خوارد. خۆش ئەوە بوو مامۆستای حیسابمان بۆ خۆی لێی نەدەداین و مامۆستاکەی ترمان ئەو زەحمەتەی لەباتی ئەو دەکێشا. \n\nچوار کلاسم لە مەدرەسەی سەعادەت و پەھلەوی خوێند. ھاوینانیش لە گوند لەکن بابم تۆمار و کتێبی ئینشام دەخوێند و لەبەر خەتی ئەمیر نیزامی گەرووسی و میرزا حوسێنی ڕەشەم دەنووسیەوە. ئینشای فارسی باش فێر ببووم و خەتم یەکجار خۆش بوو، زۆر لە ئێستام خۆشتر دەنووسی. \n\nدەڵێن دەعبای زیرەک بە دندووکێ پێوە دەبێ. بابم کە خەت و ئینشای منی دیت، گوتی ڕۆڵە بوویە میرزا و خوێندنی مەدرەسە بەسە، بچۆ لە مەدرەسەی دینی بخوێنە و جێی مەلا جامی چۆڕی بگرەوە. زۆرم پێ ناخۆش بوو دەست لە خوێندنی مەدرەسە ھەڵبگرم، نازانم بۆ ھیچ پێم خۆش نەبوو ببمە مەلا. ڕقم لە بەرگەکەیان بوو. کەوای درێژ و تەشک و پاڵدێمی مەلایانەم پێ جوان نەبوو. بەڵام چار چبوو؟ حوکمی حاکمە و دەردی موفاجا. تەسریفی زەنجانیان لەبن ھەنگڵ نام و ھەی دێ بۆ خانەقای شێخی بورھان تا دەس بکەم بە ڕایەڵە کردن و ئالێ باباگوتن. جا پاش ماوەیەک کەوای ئاودامێن لەبەر بکەم و سیواک لە لاسەر بچەقێنم و شاڵی گەڕگەڕی لەسەر ببەستم و جێگای مەلا جامی چۆڕی بگرمەوە و وەجاغی بنەماڵەکەمان کوێر نەکەمەوە. \n\nچوار ساڵ لە خانەقا خوێندم یا باش ئەوەیە بڵێم نەم خوێند. بەڵام تۆڵەی کۆیلەتی ساوایەتیم ئەستاندەوە. لەگەڵ گەلی خاڵۆزاکانم کە وەک بەرانی سوڵتان مەحموود بەرەڵڵا و تەرخان بوون و لە ھیچ جێگایەک دەنگ نەدەدران و کەس بەرپەرچی نەدەدانەوە، گەلێکم بەدفەڕی و بزۆزی و دەس بزێوی کرد. \n\nنەوەشێخ، ئەویش نەوەشێخی چل ساڵ لەوەی پێش ئەگەر کەس دەستی وەبەر نەیەنێ و بەرپەرچی نەداتەوە لە سەروبەندی بلووغدا چ دەمێنێ نەیکا؟ \n\nئەو چوار ساڵە خۆشترین ساڵەکانی ژیانی منن. زۆر خۆشمان ڕادەبوارد. دەستەیەکی ٨ - ٩ کەسی ھاوتەمەن بووین، ھەموو خاڵۆزا و پوورزا بووین. ھەر ھەژارمان بێگانە لەگەڵ بوو کە لە خۆمان ھەڵنەدەبوارد. ئەویش بۆ خۆی زۆر قسەخۆش و خوێن شیرین بوو و باوکیشی پیاوێکی زۆر ماقووڵ و لە خانەقا زۆر خۆشەویست بوو. \n\nشاعیرێکی فارس دەڵێ: \n\nمرد خردمند هنر پیشه را\nعمر دو بایست در این روزگار\nتا به یکی تجربه آموختن\nبا دگری تجربه بستن به کار\n\nبۆ پیاوی خاوەن ھونەر و زانا دوو جار ژیان پێویستە تا لە یەکیاندا تەجرەبە وەسەریەک بنێ و لەوی تریاندا تەجرەبەکەی لەکار بێنێ. \n\nدەستی شکاو و ڕانی وردم، ئەوی ئێستای دەزانم ئەگەر ئەودەم دەمزانی کار لە جێگایەکی دیکە بوو و منیش شتێکی تر بووم. بەڕاستی خانەقا زانستگایەکی گەورە بوو و دەمتوانی زۆر شت فێر بم. \n\nخانەقای ئەو سەردەمە زۆر ئاوەدان بوو. خەڵک دەھات و دەڕۆیی و کەس ھەقی بەسەر کەسەوە نەبوو. فەرق و جیاوازی زۆر کەم بوو. جارێکی دیکەشم گوتووە و دووپاتەی دەکەمەوە دەتگوت کەشتی نووحە. لە ھەموو تۆو و تۆرە و ڕەگەزێکی لێ بوو، پەنای بێکەسان و لێقەوماوان و ئاواران بوو. پیاوچاک، خۆپارێز، دیندار، موسڵمان، مەلا، سەید، زانا، خوێندەوار، چەتە، دز، پیاوکوژ، نەزان، شێت، بێکارە، پەککەوتە، کوێر، شەل تەنانەت بێ دینیش لە بن میچێکدا کۆ ببوونەوە و پێکەوە دەژیان و ھەموو یەک جیرەنانیان وەردەگرت. \n\nئەفغانی، فارس، تورک، ئازەری و تەنانەت ھیندیشی لێ بوون. کوردی ھەموو ناوچەکانی کوردستانی لێ ھەبوون. کە بە شێوەی جۆربەجۆر قسەیان دەکرد و ھی وا ھەبوون بە زەحمەت تێک دەگەیشتن. پیاوی گەورە و زانا بەناوبانگەکانی ئەو سەردەمەی موکریان وەک مامۆستا فەوزی، سەیفی قازی، پێشەوا قازی موحەمەد، حاجی مەلا موحەمەدی شەرەفکەندی، عەلیخانی ئەمیری بەتایبەتی ئاغا خوێندەوار و زاناکانی فەیزوڵڵابەگی ھاتوچۆی خانەقایان دەکرد و بە مانگ و دوو مانگ لەوێندەرێ دەمانەوە. مەلای گەورە گەورەی لێ بوون و دەرسیان دەگوتەوە. پڕ بوو لە سوختە و موستەعیدی باش. کەسێک ویستبای بخوێنێ و شت فێر بێ جێگای خوێندن و شت فێربوون بوو. بەڵام من لە کیسم چوو و ڕەفاقەتی خاڵۆزاکانم و فیز و ھەوای نەوەشێخی نەی ھێشت لەو ھەلە کەڵکی پێویست وەرگرم. بێجگە لەوە لە ماوەی ئەو چوار ساڵەدا دووجار خراپ نەخۆش کەوتم و لە خوێندن بووم. جارێک کەوتووییم گرت و لە مردن گەڕامەوە. تەنانەت دەیانگوت ئاومان بۆ گەرم کردووی و کفنمان بۆ بڕیوی. جارێکی تر کوانێکی گەورەم لە لامل ھات و شەش مانگ لەبەری کەوتم و پاشان عەمەلیان کرد و ماوەیەکی دوورودرێژ بناوبوێر بووم. ئەو کوانە بە جارێک ھێز و بڕستی لێ بڕیم و ھەرگیز وەک خۆم لێ نەھاتەوە. من بە منداڵی قەڵەو و پتەو و بەھێز و ھەرەکەت بووم. کەم منداڵی ھاوتەمەنی خۆم بە زۆرەوانی دەرۆستم دەھاتن. بەڵام کە ئەو کوانەم لێ ھات ئیتر ھێز و توانام لە کەمایەسی دا. \n\nئەو دەمی لە سابڵاخ دەمخوێند ھەژارم دەناسی، ھاتوچۆی دوکانی بابی ھەژارم دەکرد. مەلایەکی پیری زۆر قسەخۆش بوو. کە چوومە خانەقا یەکترمان گرتەوە و بووینە دۆست. جاروبار خۆمان لەگاڵتەوگەپ دەدزیەوە و شێعرمان دەخوێندنەوە. ھەموو شوێنەوارەکانی سەعدی و حافز و مەولەوی و کەلیم و سایب و شاعیرە بەرزەکانی فارسمان پێکەوە دەخوێندەوە و ھەر تێگیراوێیەکی ھەشمان با ڕەھاکردنی ھاسان بوو. خانەقا ئەدیبی زۆر گەورەی لێ بوون، لێمان دەپرسینەوە. مەلا قادرێکی پیری لەرزی دەنگ نووساوی لێ بوو، ھەر بە حاڵ مابوو. ئەگەر بڵێم ئەو مەلایە ئاساری سەعدی لە خودی سەعدی باشتر دەزانێ پێم وایە موبالەغەم نەکردووە. کەیفی بەوە دەھات شێعرێکی سەعدی لێ بپرسیەوە، جا بەو دەنگە نوساو و لەرزە سەعاتێک بۆت شی بکاتەوە. خۆ شێخ موحەمەدی خاڵم چ ئەدیبێک بوو من ناتوانم تاریفی بکەم. ئەودەمی شەڕەشەقی ژیان وای لێ نەکردبووم ناوی خۆشم لەبیر بچێتەوە. ھەر شێعرێکم خوێندباوە دەستبەجێ دەھاتە بەرم. ھەزاران شێعری فارسیم لەبەر بوو. شێعری کوردیشمان ھەرچی وەگیر کەوتبا لەگەڵ ھەژار دەمان نووسیەوە و لەبەرمان دەکرد. \n\nلە ئاخریدا من و ھەژار بە تەواوی لە تاقمی کوڕە شێخەکان جوێ بووینەوە و شەو و ڕۆژ خەریکی شێعر خوێندنەوە بووین. چەند چیڕۆکی گەورە و چووکی وەک ئەسکەندەرنامە و ئەمیر ئەرسەلان و شیرۆیە و حوسێنی کوردمان پەیداکردن و خوێندمانەوە. شەوی سێشەممو و جومعەی وا ھەبوو ھەموو فەقێیەکانی خانەقا دەکەوتنە لایەک و من و ھەژاریش لەلایەک و شێعرێنمان دەکرد. بڕوا بکەن بۆڕمان دەدان. \n\nئەو ھەموو شێعر خوێندنەوە و ڕەفاقەتی ھەژار و ھاتوچۆی مەجلیسی ئودەبای خانەقا زەوقی ئەدەبی لە مندا بە وجوود ھێنا و تەنانەت شێعری فارسیشم دەگوت. بەڵام تەنیا لەڕووم ھەڵدەھات بۆ ھەژاریان بخوێنمەوە. ئەو خوداگرتووەش لەباتی ئەوەی بۆم چاک بکا و ھانم بدا گاڵتەی پێ دەکردم. لەبیرمە جارێکی شێعری شاعیرێکی فارسم دزیبوو و لەناو شێعری خۆم ئاخنیبوو، بۆم خوێندەوە. گوتی وەڵڵا ئەوانی خۆت زۆر خراپن، بەڵان ھینەکەی ئیبنویەمین زۆر باشە. زۆر بە خۆمدا شکامەوە و دەستم لەو کارە ناڕەوایە ھەڵگرت. خەریک بووم شتێک بە شتێک بکەم کە بابم تێگەیشت ئەو ماوە عومرەم بە زایە چووە و لە خانەقا نەمخوێندووە، ڕای گوێزتم بۆ کولیجە. ئەویش مڵکی خاڵم بوو و مامۆستا فەوزی لەوێ مەلایەتی دەکرد. \n\nدەبێ بڵێم من دەسکردی فەوزیم. ئەو ھەڵی وەشاندمەوە و تێکی ھەڵشێلام و سەرلەنوێ دروستی کردمەوە. ئەو دەرکی زانین و فێربوونی بۆ کردمەوە. ئەو ڕێگای ژیانی پێ نیشان دام. بێگومان ئەگەر نەچووبامە خزمەت فەوزی و لەکن ئەو مامۆستایەم نەخوێندبا ڕێبازی ژیانم ئەو ڕێبازە نەدەبوو کە گرتم و پێیدا ڕۆیشتم و ئێستاش بەرم نەداوە. \n\nئەو تێی گەیاندم من ڕۆڵەی کوردم و کوردیش نەتەوەیەکی بێ بەش و چارەڕەش و زۆرلێکراوە و دەبێ ڕۆڵەکانی لەپێناوی ڕزگارکردنیدا فیداکاری بکەن و لەخۆبوردوویی نیشان بدەن. ئەو فێری کردم زەوقی ئەدەبیم چۆن تیف تیفە بدەم و مشتوماڵی بکەم. ئەو فێری کردم چۆن بنووسم و چۆن شێعر بڵێم. ئەو فێری کردم وڵاتەکەم خۆش بوێ و پێی ھەڵبڵێم. ئەو حاڵی کردم کوردی زمانێکی ڕەوان و بەربڵاو و دەوڵەمەندە و دەکرێ ئەدەبێکی گەورە و دنیا پەسندی ھەبێ. \n\nئەو حاجی قادری کۆیی، نالی، کوردی، سالیم، مەولەوی، حەریق، مەحوی، ئەدەب و، وەفایی پێ ناساندم و شێعرەکانی ئەوانی بۆ شی کردمەوە. ئەو فێری ڕۆژنامەخوێندنەوە و ڕۆمان خوێندنەوەی کردم. ئەو دیوانی شاعیرە شۆڕشگێڕەکانی فارسی بۆ پەیداکردم و ھانی دام بیانخوێنمەوە و شتیان لێ فێربم. بەڵام سوێندی دام قەت بە فارسی شێعر نەڵێم و ھەتا بۆم دەکرێ بە کوردی بنووسم. \n\nساڵ و نیوێک لە خزمەت ئەو خوێندم. بەیانان لەگەڵ گزینگ دەکەوت، دەچوومە ماڵی مامۆستا و زۆر ڕۆژی وا ھەبوو، تا بانگی نیوەڕۆی دەدا و مامۆستا ھەڵدەستا بۆ نوێژ دەرسم دەخوێند و ھیچمان ماندوو نەدەبووین. کەم وابوو لەسەر کتێب دەرسم پێ بڵێ، دوڕوگەوھەری نایابی لە دەریای قووڵ و بێ بنی زانستی خۆی دەردێنان و لە کۆشی منی ھەژاری چاو لەدەستی دەکردن. بەڕاستی مامۆستا و شاگرد نەبووین پیر و مورید بووین. من تا ڕادەی پەرستن ئەوم خۆش دەویست و ئەویش منی بە کوڕی خۆی دەزانی. ئەگەر ڕۆژێک نەمدیبا ئارەزووم دەکرد. جومعە و سێشەممۆمان نەبوو. ئەو لە پێگەیاندنمدا بە پەلە بوو، منیش تامی تێگەیشتنم کردبوو و قەت لە خوێندن و خوێندنەوە و گوێ ڕاگرتن لە مامۆستا وەڕەز نەدەبووم. \n\nپاش نیوەڕۆیانیش لەباتی مامۆستا دەرسم بە کچ و کوڕە گچکەکانی خاڵم دەگوت، ئەویش دوو قازانجی ھەبوو. ھەم زانیاری خۆم بەرەو ژوور دەچوو و ھەم زەحمەتی مامۆستام کەم دەکردەوە. \n\nفەوزی بە بڕوای من یەکێکە لە گەورەپیاوانی مێژووی کوردستان، کە داخەکەم شوێنەوارەکانی فەوتان و خۆشی لەبیر چۆتەوە. ئەو لاوە کوردانەی لە سەردەمی پاتشایەتی ڕەزاخانی پەھلەویدا کە بە تەقلیدی ئاتاتورک خەریک بوو گەلی کورد لە کوردستانی ئێراندا بتوێنێتەوە و یەکێک لەو سێ کوچکە ئاورە بوو کە پەیمانی سەعدئابادی پێک ھێنابوو، ئازایانە کوردایەتیان دەکرد، یا ڕاستەوخۆ شاگردی فەوزی بوون یا شاگردی شاگردەکانی ئەو. بەتایبەتی پێشەوا قازی موحەمەدی شەھید شانازی بەوەوە دەکرد کە شاگردی فەوزی بووە. \n\nمەلا ئەحمەدی فەوزی یا مەلای سولێمانی کێ بوو؟ چکارە بوو؟ بۆ پەڕیوەی مەڵبەندی ئێمە ببوو؟ نازانم. من ئەودەمی ئەوەندەم مەبەست نەبوو ئەوانە بزانم. لە ڕووشم ھەڵنەدەھات لێی بپرسم، بۆ خۆشی ھیچ باسی خۆی بۆ نەکردووم. ئەوەندە دەزانم دەیانگوت خەڵکی شاری سولێمانییە و لە کوردستانی عێراقەوە لەگەڵ شێخەلیسلامی گەورەدا کە لە پێش بابمدا شێخەلیسلامی موکریان بووە و ھەر لە بنەماڵەی مەلا جامی بووە، ھاتۆتە موکریان. پاش مردنی شێخەلیسلام ژنەکەی ئەوی مارە کردبۆوە و کچێکی لێ ھەبوو کە بە جوانەمەرگی مرد. ژنێکی دیکەشی ھێنا و کچێکی تریشی لەوی بوو. وا بزانم ماوە و مێردی کردووە. بۆ خۆی لە ساڵی ١٣٢٢ (١٩٤٣) دا لە گوندی حاجی کەند مرد و لە خانەقای شێخی بورھان نێژراوە. کتێب و نووسینەکانی وەگیر زاواکەی کەوتن کە ھیوادارم نەفەوتابن. وەک بیستوومە پاش مردنی ١٤٠ تمەن دراو و دوو ماینی میرات لێ بەجێ ماوە. \n\nفەوزی زانایەکی گەورە، ئەدیبێکی کەم وێنە، کوردێکی پاک و بێ باک بوو. بەڵام شاعیرێکی باش نەبوو. بیرێکی تیژ و وردی ھەبوو، ئەمما تەبعەکەی ئەوەندە ڕەوان نەبوو بتوانێ بیخاتە ناو چوارچێوەی شێعری عەرووزییەوە. ئەو دەمیش شێعری سپی نەببووە باو. جاروبار شێعری خۆی بۆ دەخوێندمەوە. بەڵام ھیچ بەدڵم نەبوون. جارێکی قەسیدەیەکی درێژی فارسی بۆ خوێندمەوە و نەشیگوت پێت چۆن بوو؟ گوتم باش نەبوو. وا دیار بوو خۆشی زۆری خۆش نەدەویست پێکەنی و گوتی: ھی خۆمە. بەڵام بۆ کەس وەک تۆ بیر و بڕوای خۆی دەرنابڕێ و بۆ ھەرکەسم خوێندۆتەوە گوتوویانە زۆر باشە؟ گوتم قوربان لەسایەی تۆوە من وام لێ ھاتووە شێعری باش و خراپ لێک بکەمەوە. ئەوجار قاقا پێکەنی و گوتی دیارە نەک ھەر باش نین، بەڵکە خراپیشن و کاغەزەکەی ورد ورد کرد. \n\nدرۆ نەبێ لە خۆیم نەبیستووە، بەڵام بیستوومە زۆر دۆستی عاریف سایب بووە. ئەوەشم بیستووە چەند جار مەحموود جەودەت ھاتۆتە موکریان و لە ماڵی ئەودا خۆی شاردۆتەوە و لەگەڵ خەڵک تەماسی سیاسی گرتووە، تەنانەت بیستوومە کۆمەڵەی ژینەوەشیان دروست کردووە. بەڵام ھەر گوتەیە و زۆر جێگای متمانە نییە. مامۆستا غەزەلێکی حافزی تەخمیس کردبوو کە لەناو شێعرەکانیدا پەسندم کردبوو. ئەوەش بەندێک لەو تەخمیسەیە کە بە بڕوای من وەستایانەیە. \n\nگهی شوی ز امیران پادشه محسوب\nگهی وزیر و بدرگاه پادشه محبوب\nگهی شوی بسر دار ناگهان مصلوب\nبه چشم عقل دراین رهگذار پرآشوب\nجهان و کار جهان بی ثبات و بی محل است\n\nبێجگە لە فەوزی من لە کولیجە مامۆستایەکی دیکەشم ھەبوو کە زۆری لی فێر بووم. سەید عەوڵای سەید مینە پیاوێکی یەکجار دزێو و ناشیرین و زۆر ناقۆڵا و نالەبار و زۆر شپڕێو و ئاڵۆز بوو. نەخوێندەوار بوو، بەڵام زۆر زانا و تێگەیشتوو بوو. ڕەنگە بڵێن نەخوێندەوار و زانا وەک کۆڵە و شاخدارە و چۆن شتی وا دەبێ؟ بەڵێ ئەو پیاوە نەیخوێندبوو، تەنانەت حەرفێکیشی نەدەناسی. بەڵام لە ئەدەبی فارسی و کوردیدا دەستێکی باڵای ھەبوو. ھەرچی جارێکی گوێ لێ بووبا دەھاتە بەری و قەتی لەبیر نەدەچۆوە. بەشی زۆری شانامەی فیردەوسی، خەمسەی نیزامی، مەسنەوی، غەزەلیاتی سەعدی و بەتایبەتی سەرتاسەری دیوانی حافزی لەبەر بوو. خۆ باسی شێعری شاعیرەکانی کورد ھەر ناکەم. کام شێعری ھەرە گرانت لێ پرسیباوە وردترین مەعنای لێ دەداوە. لەبیرمە جارێک کۆنە مەلایەک ئەو شێعرە فارسییەی لێ پرسیمەوە. \n\nآنچه بر من می رود گر بر شتر رفتی ز غم\nمی زدندی کافران در جنت الماوا قدم\n\nمن ئێستاش و ئەو دەمیش ئەو جۆرە شێعرانەم پێ خۆش نەبوون و نین، نەمزانی و مەلا گاڵتەی پێ کردم. لە خاڵ عەوڵام پرسییەوە گوتی ھەی لەمنت نەکەوێ، ئەوە ئیشارە بەو ئایەتەیە کافر ھەنگین دەچنە بەھەشت کە وشتر لە کونی دەرزییەوە بچێ. یانی ئەوی لە شاعیر قەوماوە ئەگەر لە وشتر قەومابا وا باریک دەبوو لە کونی دەرزییەوە دەچوو و کافریش بە بەھەشت وەردەبوون. \n\nبۆ خۆشی شێعری دەگوت و بە خوێندەوارێک دەینووسینەوە. شێعرەکانی وەک شێعری شاعیرەکانی پێشوومان پڕ بوون لە وردەکاری شاعیرانە و وشەی بێگانە. بەڵام لە گۆرانی گوتندا بەندی وای دەگوتن سەربەسەر گەوھەریان دێنا. وشەی ساکاری کوردی و قافیەی جوان و مانای وردیان ھەبوو. ئەو دوو شێعرەی ئەوم لەبیر ماون. \n\nجەفا و وەفا، ڕاستی و درۆ\nبوونە کردەوەی ئەمن و ئەتۆ\nجەفا پیشەی تۆ وەفا پیشەی من\nئەمن ڕەپ و ڕاست ئەتۆ درۆزن\n\nسەڵت و ڕەبەن بوو، لە دیوەخانی خاڵم دەژیا. بە تەواوی مەعنای کەلیمە ھونەرمەند بوو. گوێی نەدەدا سەر و بەرگ و دەموچاوی، زۆر بەرزەفڕ بوو، چاوی لە بەرات و خەڵات و شاباش و دیاری نەبوو. دەنگی خۆش بوو، بۆ خۆی و بۆ دڵی خۆی گۆرانی دەگوت. بۆ خۆی وازی لێ نەبا، شاش لەبەری پاڕاباوە متەقی لێ نەدەھات. چاک لەگەڵ من ڕێک کەوتبوو. شەوانە پێکەوە لە دیوەخان دەماینەوە. من کتێبم بۆ دەخوێندەوە و ئەو بەیتی بۆ دەگوتم. من لەو بەیتانەوە فێری وشەی ڕەسەنی کوردی بووم. ئەگەر مامۆستا فەوزی شاعیرە بەرزەکانی کوردی پێ ناساندم و ئەدەبی فارسی فێرکردم، سەید عەوڵاش فۆلکلۆری ئەدەبی کۆنی نەتەوەکەمی پێ ناساندم و فێری وشەی ڕەسەنی کوردی کردم. ھاونشینیی سەید عەوڵا تەئسیرێکی قووڵی لە ژیانی ئەدەبی مندا ھەبوو و ئێستاش ھەیەتی. ئەو پیاوە نەخوێندەوارە یەکێکە لە مامۆستا ھەرە گەورە و بەنرخەکانی من. \nبا ئەوەش بڵێم من لە کولیجە بۆ یەکەم جار و ئاخر جار ئاشق بووم، عیشقێکی پڕ سۆز و کوڵ و ئەفلاتوونی، عیشقێکی پاک و خاوێن و ئاسمانی، عیشقێکی ساکار و منداڵانە و دوور لە ھەوەس و ھەوا. بەڵام ئەو عیشقە زۆری نەخایاند، زۆری دەوام نەکرد. ئەو گڕوکفە زوو دامرکا و خۆڵەمێشی فەرامۆشی دایپۆشی. گراویەکەم گاڵتەی بە ھەستی پاکی من کرد. ئەو لە من بەئەزموونتر بوو، ئەو ھەوەسباز بوو نە عاشق. بەڵام ھەرچی بوو ئەو گڕوکفەش تەئسیری لەسەر قریحەی شاعیرانەی من بوو."}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "تاریک و ڕوون", "poem_title": "لە کوێوە بۆ کوێ؟ (بەشی ٢)", "poem_description": "پێشەکی <br> ١٩٧٤/١/٢٣", "poem_text": "ساڵی ١٣١٧ کە لاوێکی ١٧ ساڵە بووم، مامۆستاکەم لە کولیجە ڕۆیشت و منیش دەستم لە خوێندن ھەڵگرت و چوومەوە ماڵێ و دەستم کرد بە کار و کاسبی. ئێستا ماڵمان لە گوندی شیلان ئاوێ بوو، بابم سامانەکەی جارانی نەمابوو. بەڵام ھیمەتەکەی ھەر مابوو. برا و ئامۆزاکانی لێ جوێ ببوونەوە و ھەر گوندێکی بۆ مابۆوە. چاک خەریکی کاسبی بووم و زوو فێری کاری کشتوکاڵ کرام. بە ڕۆژ کارم دەکرد و بە شەو موتاڵا. ھەرچەند کتێب و ڕۆژنامەم کڕیبا بابم دەستی وەبەر دەستی نەدەھێنام. زۆر شەوی وابوو تا بەری بەیان نەدەنووستم و تەماشام دەکرد. بڕوام پێ بکەن ژوانی لەگەڵ کیژانم لەبەر خوێندنەوەی کتێب لەبیر چۆتەوە و لێم تۆراون و گلەیییان لێ کردووم. ئەو ڕۆژەی پیاومان لە شار دەھاتەوە و کتێب و ڕۆژنامەی بۆ دێنام نیوێکی ڕێگای بە پیرەوە دەچووم. \n\nچاپەمەنی ئەو سەردەمی ئێران پێشکەوتوو نەبوو. چەند گۆواری وێنەدار و جوان دەردەچوون، کە لەلایەن سەفارەتی ئاڵمانی نازییەوە یارمەتی دەدران و بە قازانجی نازیسمیان دەنووسی. کتێبی سیاسی ئەودەمی ھەموو لەبارەی ھیتلەر و مۆسۆلینیدا بوون. ڕۆژنامەکانیش تەبلیغاتیان بۆ ئاڵمان دەکرد و بە بەژن و باڵای پەھلەوییان ھەڵدەکوت. تەنیا ڕۆژنامەیەک کە ئەودەمی شیرین بوو و تا ژیاش ھەر شیرنتر بوو و نەحلەت لەو کەسەی مراندی تەوفیق بوو. ئەو ڕۆژنامەیە ڕۆژانی پێنجشەممو دەردەچوو و لە ھەموو ژمارەیەکدا دەینووسی: «شەوی جومعە دوو شتت لەبیر نەچێ. دووھەم ڕۆژنامەی تەوفیق». من ڕەبەن بووم، دەنا ئەویتریشم لەبیر دەچوو. بەڵام شەوی جومعە تەوفیقم لەبیر نەدەچۆوە. ئەو چیڕۆکانەی تەرجەمە دەکران زیاتر پۆلیسی بوون. چیڕۆکنووسی زۆر چاک ھێشتا لە ئێران پەیدا نەببوو. بەڵام من بۆژۆم نەدەکرد و ھەموو شتم دەخوێندەوە. ھاتوچۆی مەھابادیشم دەکرد و دۆست و ئاشنای چاکم پەیدا کردبوون. جارێ ئەوە ئەرکێک بوو بابم پێی ئەسپاردبووم ھەرچەند جارێ چووبامە شار دەبوو بچمە مەحکەمەی قازی موحەمەد و دیوەخانی میرزا ڕەحمەتی شافیعی و سڵاوی بابمیان پێ بگەیەنم. ئەو دوو جێگایە قەوغاترین دیوەخانی مەھاباد بوون و خەڵکیان زۆر لێ دەبوو و وردە وردە چاو و گوێم دەکراوە و گەورەپیاوەکانی وڵاتم دەناسین و ئەوانیش لەبەر خاتری بابم حورمەتیان دەگرتم. بێجگە لەو دوو جێگایە کە ئەگەر لەبەر قسەی بابم نەبا ھێندە نەدەچووم، جێگایەکی تریش ھەبوو کە ناکرێ ناوی بێنم. ئەو جێگایە مەکۆی ئەو لاوانە بوو کە ھەوای نیشتمانپەروەرییان کەوتبووە سەر. زەبیحی و ڕەسولی میکاییلی قزڵجی و نانەوازادە و ئیلاھی و سەیدی و زۆر کەسی ترم لەوێ ناسین. ھەژاریش ھەرچەند جاری ھاتبا شاری بەماڵی ئێمەدا دەھات. \n\nئەو ڕەفیقانە کۆڕی ئەدەبی بچووکی کوردیان پێک دێنا و بە نھێنی شێعری کوردییان دەخوێندەوە. دەیان ناردە کوردستانی عێراق و ھەرچی کتێبی لەوێ چاپکرابان بۆیان دەھات و دەیان دا بە منیش. قەت نەم پرسی کێ بۆتان دەنێرێ و کێ دەیانھێنێ؟ من کاڵەک خۆر بووم نە بیستان ڕن. چەند شاعیریش ھەبوون شێعری خۆیان بە نھێنی بڵاو دەکردەوە. بەتایبەتی شێعرەکانی سەیفی قازی و... ئاگریان دەکردەوە. \n\nساڵی ١٣٢٠-١٩٤١ من لاوێکی پێگەیشتوو بووم. لە کاروباری کشتوکاڵ و ئاژەڵداری کارامە ببووم و لە ئەدەبیاتی فارسی و کوردیشدا شارەزایی تەواوم پەیدا کردبوو. بۆ خۆشم شێعرم دادەنا. دیوانێکی گەورەم دروست کردبوو. بابم ئەگەرچی بۆ خۆی ئەھلی زەوق بوو و شێعری زۆر پێ خۆش بوو، زۆری پێ ناخۆش بوو من ببمە شاعیر. لەکن ئەو ببڕای ببڕای باسی شاعیری خۆم نەدەکرد. دەفتەری شێعرەکانم وەک بێچووە پشیلە لە بابم دەشاردەوە. \n\nڕۆژێک خەریکی شێعر نووسینەوە بووم. کارێکم ھاتە پێش وەدەرکەوتم و دەفتەرەکەم لە گۆڕێ بەجێ ھێشت. ترسی وەم نەبوو بابم لەو وەختەدا بێتە دیوەخان. زۆرم پێ نەچوو کە ھاتمەوە دەفتەرە سوور دیار نەبوو. پرسیارم کرد گوتیان بابت دەستی دایە و بردی، لە پشتێن بەرەژێرم مرد. پێم وا نەبوو بە ھاسانی نەجاتم دەبێ. زانیم خراپم لێ قەوماوە. شێعرەکانم پوختە نەبوون، لاسای شاعیرە کۆنەکانم کردبۆوە. ھەموو جۆرە شێعرێکم دانابوو. تەنانەت لە فڕھاوێشتندا لاسای شێخ ڕەزا و ئیرەج میرزای فارسیشم کردبۆوە. بۆیە ھەقم بوو بترسم. گاڵتە نەبوو، من ھەم شاعیر بووم و ھەم ئیعترافم بە گوناھ کردبوو، با بە خەیاڵیش بێ. منیش وەک شێخ ڕەزا بوختانم بە خۆم کردبوو و بابم شتی وای پێ قبووڵ نەدەکرا، بەڵام وا دیاربوو نەی خوێندبوونەوە. چوومەوە ژوورێ و گوتم ئەگەر کارەکە گەند بوو دایکم دەکەمە تکاکار. پرسیم گوتم کوا بابم؟ گوتیان بە تووڕەیی چووە متبەخ. خۆم وەپەنا دا، بە بۆڵەبۆڵ ھاتەدەر و لەبەر خۆیەوە دەیگوت: خوێڕی کارم بۆ فێر بووە. شاعیری شاعیری! دەیەوێ لەبرسان بمرێ. خۆم بەمتبەخدا کرد، تەماشام کرد دەفتەرەسوور لەسەر کڵی تەندوور بۆتە قەقنەس. \n\nئەو دەمی زۆرم پەرۆش بوو. بەڵام پاشان گوتم دەستی خۆش بێ. چونکە بێگومان ئێستا مابان بۆ خۆم دەمسووتاندن. ڕاستە ھەموو مەوزوون بوون و قافیەیان ھەبوو. بەڵام لاساکردنەوەی تەواوبوون و ھەستی شاعیرانەی خۆمیان کەم تێدابوو. پاشانیش زۆری وام فڕێ داون. \n\nبێجگە لە کاروکاسبی ڕۆژانە و موتاڵا و خوێندنەوەی شەوانە لە دێ سەرگەرمی دیکەشم بوون، سواری و تەقڵە و ڕمبازی و ڕاوە کەو و ڕاوە تاژی و ڕاوە تفەنگ. \n\nبابم ئەسپی زۆر ڕەسەن و باشی ھەبوون کە زۆری خۆش دەویستن و باشی ئاگا لێ بوون. من و کاکم ھەمیشە ئەسپ و ماینی تایبەتی خۆمان ھەبوو. ھیچمان ھەقمان نەبوو سواری ئەسپی ئەوی تر بین، دیارە کاکم سەرپشک بوو و ئەسپی باشتری بۆ خۆی ھەڵدەبژارد. بەڵام لە دواییدا ھەمیشە ئەسپی من باشتر دەردەچوون. چونکە لەوی ھێدی تر بووم و کەمترم ماندوو دەکردن و لەوی بەمشوورتر بووم و چاکترم ئاگا لێ دەبوون و باشترم بەخێو دەکردن. زۆرجاریش گڕنەی تێ دەھاڵاندم و ئەسپەکەی لێ دەستاندمەوە و یەکی دیکەی دەدامێ. بەڵام بابم بۆی تێ ھەڵدەھێنامەوە و ئەسپ و ماینەکانی تری دەدا بە من سواریان بم و تەعلیمیان بدەم. سوارێکی باش بووم و وڵاغم چاک دەعاملاندن. بەڵام قەت ڕاوکەری چاک نەبووم. نە تەماڵ و دیاردیم باش دەدیتەوە، نە شوێنم چاک دەگێڕا، نە داوم بە پەلە بۆ دەچەقا، نە تفەنگم باش دەنگاوت. دیارە بە تاپڕ کەم وابوو لە ھەردی ببوێرم. بەڵام نەمدەگەیاندە ئەو تفەنگچیانەی لە ھەوا نەیان دەبوارد. \n\nڕۆژانی جێژن و بووکھێنان و خەنەبەندان و کچ بە مێرد دان داوەت و ڕەشبەڵەکمان دەگرت. ھەموو جارێ پیاوێکی ماقووڵ و ڕدێن سپیمان دەناردە کن بابم و ئیجازەمان لێ وەردەگرت. ھەموو جارێ موخالەفەتی دەکرد. بەڵام ھێندی لەبەر دەپاڕاینەوە دەھاتە ڕەدایە و بەو شەرتەی لە نەدیوی دیوەخانی ئێمە داوەت بگیرێ ئیزنی دەداین. بەڕاستی خۆش بوو، کچ و کوڕ و ژن و پیاوی گوندەکەمان ھەڵدەپەڕین. من ئەو ڕەسمەم لە ڕەشبەڵەکی لادێدا زۆر پێ جوان بوو کە پیاو مەگەر ژن بۆ خۆی بانگی کردبا، دەنا ھەقی نەبوو بچێتە دەستی دۆیان. پیاو دەبوو ھەمیشە لەپێشەوەڕا بچێتە نێو گەڕی داوەت، دەنا عەیب بوو. \n\nبەڵام دۆ دەبوو لە پاشەوەڕا بێتە ناو داوەت و ھەڵبژاردن بە خۆی بوو. ئەو ڕەسمە دەگەڕێتەوە سەر ئەو زەمانەی کە ژن لە کوردەواریدا ئازادی پتر بووە. \n\nبۆ شەوداوەت ئیجازەمان لە کەس وەرنەدەگرت. شەوی مانگەشەوی ھاوین لە حەوشەی مەڕی کچ و کوڕی ئاوەدانی تێکەڵ دەبوون و داوەتیان دەگرت و ھەمیشە لەدووی منیشیان دەنارد. زستانان لە ئاخەل و ھۆڵاندا شەوداوەتمان دەگرتن. جارجارە سۆفی شەیتان و شۆفار خەبەری ئەو شەوداوەتانەیان بە بابم ڕادەگەیاند. ئەویش لەپێشدا جنێوی بە من و دوایە بە چەند کوڕەجحێڵەی دێ دەدا و کەمێکی ھەڕەشە لێ دەکردین و دەبڕاوە. بەڵام بە قسەی شەیتان و شۆفار دەستمان لە شەوداوەت ھەڵنەدەگرت و جنێوی گەورانیش بە قەولی کوڕەجحێڵەکان خەڵات بوو. \n\nزستانان بە شەو جۆرابێن و کاڵەمستێن و فەلەی بێدەنگ و کۆسەبازی و تەڕکی بن بەڕەیان لە مزگەوت دەکرد و بە ڕۆژ جگێن و ماتێن و مێشێن و ھێلکەشکێن و شێروخەتیان دەکرد. من تا کتێبم وەگیر کەوتبایە لە دیوەخانی خۆمان وەدەر نەدەکەوتم و نەدەچوومە سەیری ئەوانە. بەڵام سەرە بەھاران ھەموو ڕۆژێ دەچوومە تۆپێن. \n\nلە مانگی خەرمانانی ١٣٢٠-١٩٤١ ڕۆژێکی چووبوومە سەر خەرمانان. کرێکارەکانمان خەریکی مالووسک و زرینگاندنەوە و باڵەکەو بوون و منیش لەکنیان دانیشتبووم و ئەسپەکەم وەسەر کوێزر کردبوو. ئەودەمی فڕۆکە و ماشێن زۆر کەم بوون و خەڵک پێی سەیر بوون. لە پڕ دوو فڕۆکەی ڕەشی زەلام پەیدا بوون. ئێمە تا وێستا فڕۆکەی ئەوەندە زلمان بە ئاسمانەوە نەدیبوو. ھەموو دەستیان لە کار ھەڵگرت و تەماشای فڕۆکەکانیان دەکرد. دیمان فڕۆکەکان نیزیک بوونەوە و نەوی بوون و کاغەزیان بەردانەوە. ھەموویان ڕایان کرد بزانن چییە؟ ژنێک لەپێش ھەموواندا گەڕاوە و کاغەزێکی دامێ و گوتی ھا بە قوربانت دەبم بیخوێنەوە بزانە چییە و چێ تێدا نووسراوە؟ \n\nبڕوا بکەن وەختابوو لە خۆشیان باڵ بگرم. ئەو کاغەزە بەیاننامێک بوو کە بە زمانی کوردی نووسرابوو. چۆن ئەوە خەونە، یا ڕاستییە؟ دەوڵەتێکی گەورەی وەک یەکێتی سوویێتی بە زمانی کوردی بەیاننامە بڵاو بکاتەوە؟ بۆ من ھەروا کەم نەبوو. \n\nبۆ من کە شێت و شەیدای زمانی کوردی بووم ئەو پەڕە کاغەزە بەس بوو کە لە خۆشیان شاگەشکەم بکا. ئەو دەمی وا وردم لێک نەدابۆوە، بەڵام لە واقیعدا لە باری سیاسییەوە ئەو کارەی دەوڵەتی شوورەوی ئەوپەڕی ئازادیخوازی تێدا بوو و نیشانەی ئەوەبوو کە ئەو دەوڵەتە ئیعتراف بە بوونی گەلانی جۆربەجۆری ئێران دەکا. \n\nئەو بەیاننامە بۆنی شەڕی لێ دەھات. دیاربوو لەشکری سوور ھاتبوو دەئێرانەوە. ھەرچەند لە بەیاننامەکەدا دڵخۆشی خەڵکیان دابۆوە و ھەڕەشە و شتی وای تێدا نەبوو، بەڵام ئێمە زۆر لە ڕووسان دەترساین. پیرەکان نەقڵی بەدفەڕی و بێ ڕەحمی و دەستوەشێنی لەشکری تەزاریان لە شەڕی یەکەمدا بۆ گێڕابووینەوە. لە سەرتاسەری ڕۆژگاری حکوومەتی پەھلەویدا ڕۆژنامەکانی ئێران ھەر شتی خراپیان لە دژی شوورەوی نووسیبوو. باڵشویک لەو سەردەمەدا لە ئێران گەورەترین جنێو بوو. خۆ بەتایبەتی پاش ئەوەی شەڕ لەنێوان ئاڵمانی نازی و یەکێتی سووێتیدا ھەڵگیرسا، چاپەمەنی ئێران ھەموو نووسینەکانیان بە سوودی ئاڵمان و بە زیانی شوورەوی بوو. ماوەیەک بوو شارەوانی مەھاباد ڕادیۆیەکی ھێنابوو و بەرنامەکانی «بیڕلەنی» بە زمانی فارسی بڵاو دەکردەوە، کە سەرتاپا جنێو بە کۆمۆنیزم و باڵشوێزم بوو. \n\nبەڵام ئەوانە ھیچی بۆ من لەو وەختەدا گرنگ نەبوون. گرنگ ئەوە بوو کورد میللەتێکە دەوڵەتان دەیناسن و بەیاننامە بە زمانی ئەو بڵاو دەکەنەوە. \n\nنازانم چۆن خۆم گەیاندە ئەسپەکەم و سواربووم و پێم پێوەنا و لەسەر جڵەوان چوومەوە ماڵ، بەیاننامەکەم بۆ بابم خوێندەوە. بەڵام ئەو بە پێچەوانەی من ڕەنگی بزڕکا، شڵەژا و بە کاوەخۆ گوتی: ڕۆڵە قەوما، وا دیارە ڕووس ھاتوونە دەئێرانەوە. شەڕ و کێشە پەیدا دەبێ، وڵات دەشێوێ. کوڕی خۆم تۆ نەت دیون و نایانناسی. زۆر خراپن، زۆر پیاوکوژ و بێ بەزەیی و دەستڕەشن. من کوشتاری سابڵاخم بە چاوی خۆم دیوە و لە بیرمە چۆن خەڵکی بێ دەرەتان و لێقەوماویان بەشیران شەق و پەق دەکرد. دەبێ زوو خۆمان خڕ کەینەوە و خۆ بگەیەنینە قایمە. خودا بمانپارێزێ. ڕۆژی پیاوانە، بۆ ئەو ڕۆژە بوو دەمگوت فێری سواری و تفەنگ ھاویشتن بن. بۆی مات بوو و دوو سێ جار لەبەر خۆیەوە گوتی: «ھەرزن و بزن چیایە مەزن». \n\nبابم ھەقی بوو نیگەران بێ. چونکە ئەو لەشکری تەزاری دیبوو. ئەو کوشتاری بێ ڕەحمانەی ژەنەراڵە کۆنەپەرستەکانی ڕووسی لە کوردستاندا دیبوو. ئەو وەکو زۆربەی ئێرانییەکان ئاگای لە ئاڵوگۆڕی پاش شۆڕشی ئۆکتۆبەر لە یەکێتی سوویێتیدا نەبوو. نەیدەزانی لەشکری سوور چۆن عاملاوە؟ \n\nبۆ ئێوارێ چەند پیاوی ماقووڵی مەھاباد پەیدا بوون. ئەوانیش دۆست و ھاوتەمەنی بابم بوون. شەڕی یەکەمیان وەبیر دەھات. زۆر لە بابم پتر نیگەران بوون. یەکیان گێڕایەوە و گوتی نۆ کەس لە بنەماڵەی ئێمە بە ڕۆژێک بەدەستی ساڵداتی ڕووس کوژراون. \n\nئەو قسانە منیشی بڕێک نیگەران کردبوو. بەڵام لە خۆشی بەیاننامەکە ھەر شاییم لە دڵدا دەگەڕا. \n\nخەریکی خزمەتی میوانەکان بووم. بەڵام ھەر دەمە نادەمێک بەیاننامەکەم دەردێنا و دەمخوێندەوە و سەرلەنوێ لە تەنکەی گیرفانم دەناوە. \n\nشەو کاکم و پیاوەکانمان چوون و ژن و منداڵی ئەو میوانانە و خزمەکانی خۆمانیان لە شار ھێنادەر. \n\nبەیانی دوو فڕۆکە ھاتن و چەند نارنجۆکی بچووکیان بەشار دادا، ئەرتەشی شاھەنشاھی، ئەو ئەرتەشەی لە کوشتنی میللەتی ئێراندا لاسای داگیرکەرانی مەغوول و نازی دەکردەوە، تاوێکی بەربەرەکانی نەکرد و پێش ئەوەی لەشکری سوور بگاتە مەھاباد چەکی فڕێ دا و وەک تۆوی ھەرزن بڵاو بوو. ھەژار لەو بارەوە ھەر ئەودەم چەند جوانی گوت: \n\n«بەبڵاوبوونی دوو پەڕ ئاگاھی»\n«بوو بڵاو ئەرتەشی شەھەنشاھی»\n\nتفەنگی بڕنۆیان دەدا بە نانێک. ئەویش ئەوی ئازایان، دەنا ئەوی ترسەنۆک بەرتیلی دەدا تفەنگەکەی لێ وەرگرن. \n\nبەشی زۆری خەڵکی مەھاباد ڕوویان لە گوندەکەی ئێمە کرد. بابم پێشوازێکی باشی لێ کردن و ھەرچی ھەمان بوو لە ئیختیاری نان. عەمباری گەنمی کردەوە و ئاشەکانی گوندەکەمانی دا بە خەڵک و ھەرکەس ھەرچەندی ئارد ویستبا دەیاندایە. \n\nھەموو ڕۆژێ جاڕیان دەکێشا ھەر کەس ھەرچی پێویستە بێ لەڕوودامان و شەرمکردن داوا بکا. خەڵکی مەھاباد ئەو پیاوەتییەی بابمیان لەبیر نەچوو و تا ما زۆریان ئیحترام گرت. \n\nچوار پێنج ڕۆژ کەس بەسەر کەسەوە نەبوو. لەپێشدا لەشکری ئینگلیس گەیشتە سابڵاخ و دەستێکیان ڕەسەر بارخانە خست و چەکی قورسیان برد. دوایە لەشکری سوور ھات. بە پێچەوانەی ئەوەی چاوەنۆڕی دەکرا نە کەسیان کوشت، نە کەسیان تاڵان کرد، نە ئازاریان بە کەس گەیاند. ئەوەندە باش لەگەڵ خەڵک جوولانەوە کە کەس بە لەشکری داگیرکەری نەدەزانین. نەقڵێکی خۆشم وەبیرھاتەوە: لە زەمانی پەھلەویدا کابرایەکی دز و چەتە و پیاوکوژ و خراپ پەیدا بوو. بە تاقی تەنێ کەڵەگایی لە خەڵک دەکرد. کەتە پێنج تیرێکی کۆنی پێ بوو و لەو ناوەدا دەگەڕا و ھەرچی وازی لێ با دەیکرد. پۆلیسی ئێران بۆی نەدەگیرا. بەڵام زانیبای چۆتە ھەر ماڵێک خاوەن ماڵەکەی دەگرت. کابرایەکی پیریان بەو تاوانە گرتبوو کە شەوێک «سۆغرە» یانی ئەو چەتە پیاوخراپە نانی لە ماڵی خواردبوو، دوو ساڵ بوو لە ورمێ گیرابوو. کە ھاتەوە پێوەی چووم و گوتم مامە چۆنت نەجات بوو؟ گوتی چووزانم، فریشتێکی سووری چاوشین ھات و دەرکی لێ کردمەوە و گوتی بڕۆ. \n\nلەشکری تاران لە موکریان نەما. لەپێشدا عەشیرەتەکان تا ڕادەیەک ئاڵۆزییان کرد و یەکتریان کوشت. بەڵام وردە وردە وڵات ئارام بۆوە و وەزعێکی لەبار بۆ جوولانەوەی سیاسی پێک ھات. \n\nئێمە یانی ئەو پۆلە لاوەی لە زەمانی پەھلەوییەوە یەکترمان گرتبوو و دۆستانە پێکەوە کارمان دەکرد. مەیدانمان بۆ ئاوەڵا بۆوە و چالاکی خۆمان پەرە پێدا. دەمانناردە عیراق ڕۆژنامە و گۆواری کوردییان بۆ دەھێناین و دەمانخوێندەوە. من شێعری خۆم و شێعری شاعیرەکانی ترم بە خەت بۆ لاوەکان دەنووسینەوە و بڵاوم دەکردنەوە. دڵشادی ڕەسووڵی لە عیراقەوە ھاتبۆوە. ئەو ئیملای کوردی لە ھی ئێمە باشتر بوو و خەتیشی خۆشتر بوو و زۆریشی شێعری بێکەس و پیرەمێرد و ئەحمەد موختاری جاف و حەمدی لەبەر بوون و بە خەت بڵاوی دەکردنەوە. گۆواری گەلاوێژ ڕۆڵێکی باشی یاری کرد و لاوەکانمان فێری کوردی خوێندنەوە بوون. ھەلومەرج بۆ پێکھاتنی حیزبێکی ناسیونالیستی کوردی لە مەھاباد پێک ھاتبوو. \n\nپاش دامەزراندنی حیزبی تودەی ئێران چاپەمەنییەکانی ئەو حیزبەش ئاڵوگۆڕێکی فیکرییان لەناو کۆمەڵی کوردەواریدا پێک ھێنابوو. تەنانەت چەند کەسی کورد و ئەرمەنی تێکۆشان لکی ئەو حیزبە لە موکریان دابمەزرێنن. بەڵام خەڵک پێشوازی لێ نەکردن. حیزبێکیش بە ناوی حیزبی ئازادی بە بەرنامەیەکی چەپییەوە سەری ھەڵدا و نەژیا. تا ڕۆژی ٢٥ی گەلاوێژی ١٣٢١ - ١٦ی ئابی ١٩٤٢ کۆمەڵەی «ژ. ک» دامەزرا. ئەوانی ئەو کۆمەڵەیان دامەزراند دۆستانی پێشووی من بوون. من لەو سەروبەندیدا لە تەورێز بووم و لە ڕۆژی دامەزراندنی کۆمەڵەدا حوزوورم نەبوو. کە ھاتمەوە بەھۆی زەبیحی کە لەمێژ ساڵ بوو دۆست بووین بە کۆمەڵە ناسێندرام. لە ماڵی یەکێک لە دۆستەکانی خۆم کە پاشان زانیم ئەندامی ژمارە یەکی کۆمەڵەیە و بەڕاستی تێکۆشەرێکی بەجەرگ و ئازا و نەبەز و کۆڵنەدەر بوو، بە قورئان و بە ئاڵای کوردستان و بە شەرەفی خۆم و بە شمشێر سوێندیان دام کە بە زمان و بە قەڵەم و بە ئیشارە خەیانەت بە نەتەوەی کورد و ئەندامی کۆمەڵە نەکەم. ناوی نەھێنی حیزبیم «ھێمن» بوو و ژمارەی ئەندامەتیم «٥٥». من ھەقم نەبوو ھیچ لەوان بپرسم. بەڵام ئەوان ئەوەندەیان موتمانە بە من بوو، پێم بڵێن ھەژاریش ئەندامی کۆمەڵەیە و خۆت لەکن ئەو مەشارەوە ئەوەش بەو ڕادەگەیەنین. \n\nبەو جۆرە من لە ژیانی کۆمەڵایەتی و سیاسی و ئەدەبیمدا پێم نایە قۆناخێکی نوێ. \n\nئەندامەتی کۆمەڵەی «ژ. ک» گۆڕانێکی سەیری بەسەر مندا ھێنا. شەو و ڕۆژ لە بیری کۆمەڵەدا بووم کە ئەویش ئامانجی ڕزگارکردنی نەتەوەکەم بوو. ھەموو ئاوات و ئارەزووی تایبەتی خۆم وەلا نا. ئیتر نەتەنیا دەستم لە شەوداوەت و ھەڵپەڕین و ڕێبازگرتن و لەسەر سوانە وەستان ھەڵگرت، بەڵکو وەک سۆفی تۆبەکار تووشی ھەر کیژ و ژنێکی کورد دەھاتم سەرم دادەخست و چاوم لێ نەدەکرد. چونکە ئەوەشم بە خەیانەت دەزانی. بۆ خاتری کۆمەڵە من دەستم لە یارێک ھەڵگرت کە بە گەورەترین مەحروومییەتی ژیانمی دەزانم و ڕابردنی زەمانیش لەبیری نەبردوومەوە و ناسۆری لە دڵمدا ھەر ماوە. \n\nلەو ساڵانەی دواییدا دۆستێکم کە باش لە شێعر بەتایبەتی لە سەبکی شاعیری من دەگا، گوتی: تۆ بۆ گوتووتە: ئاشقی چاوی کەژاڵ و گەردنی پڕ خاڵ نیم؟ \n\nگوتم کاکە من قەت درۆم لەگەڵ ئیحساسی دەروونی خۆم نەکردووە. ئەگەر تۆ دەتزانی من ئەو شێعرەم لە چ ھەلومەرجێکدا گوتووە، بڕوات دەکرد ھەستی دەروونی خۆم دەربڕیوە و بەڕاستی لەو کاتەدا من لە خەیاڵی چاوی کەژاڵ و گەردنی پڕ خاڵدا نەبووم. \n\n«کۆمەڵە» بێجگە لەوەی کۆمەڵەیەکی سیاسی بوو کۆمەڵەیەکی کۆمەڵایەتی و ئەخلاقیش بوو. زۆربەی ئەندامانی کۆمەڵە بڕوایان بەو سوێندە ھەبوو کە خواردبوویان و دەستیان لە ئاکاری دزێو ھەڵگرتبوو. دزی، خراپە و نێوان ناخۆشی لە کزی دابوو و دەتوانم بڵێم لە ھێندێک جێگایان ھەر نەما. \n\nھێندەی پێ نەچوو کۆمەڵە سەرانسەری کوردستانی ئێرانی تەنیەوە و پەلی ھاویشت بۆ پارچەکانی تری کوردستان، بەتایبەتی لە کوردستانی عێراقدا لکی کۆمەڵە زۆر پەرەی گرت و بەھێز بوو. \n\nئەندامانی کۆمەڵە لە ھەموو چین و توێژەکانی کۆمەڵی کوردەواری پێک ھاتبوون و جیاوازی بیروباوەڕی سیاسی و فەلسفەییان ھەبوو. ئەگەر چاوێک بە ئۆرگانی کۆمەڵەدا بخشێنن ئەو ڕاستییەتان بۆ دەردەکەوێ، کە من لێرەدا مەجالم نییە بۆتان شی بکەمەوە. بەڵام ھەموو لەسەر شتێک ڕێک کەوتبوون. ئەویش ڕزگاری کوردستان بوو. ئەندامی کۆمەڵە خاوەنی ھەر بیروبڕوایەک با و لە ھەر چین و توێژێک بایە بۆ فەرمانی لای سەروو نەک ئامادە بەڵکە بەڕاستی فیدایی بوو. \n\nداھاتی کۆمەڵە تەنیا و تەنیا مانگانەی ئەندامان و فرۆشی چاپەمەنییەکان و داھاتی تیئاتر و نومایشەکانی بوو. کەچی زۆر بە باشی بەڕێوە دەچوو. ھۆی ئەوە بوو ھەموو کەس بەو پەڕی دڵخۆشییەوە مانگانەی دەدا و چاپەمەنی کۆمەڵەی بە چەند ھێندەی نرخی دیاریکراو دەکڕی. من خۆم دیومە ژمارەی «نیشتمان» یان بە ٢٠٠ ئەوەندەی نرخەکەی کڕیوە، نیشتمان قەت دانەیەکی نەدەماوە. کۆمەڵە لەپێشدا کتێبێکی بچووکی شێعری بڵاو کردەوە بە ناوی دیاری کۆمەڵەی «ژ. ک» کە شێعرە نیشتمانییەکانی حاجی قادر و مەلای گەورەی کۆیە و ھەژار و شێخ ئەحمەدی حیسامی تێدا چاپکرابوون و دەسبەجێ تەواوبوو. دوایە گۆواری نیشتمانی وەک ئۆرگانی کۆمەڵە چاپ کرد. \n\nیەکەم شێعری من لە ژمارە دووی نیشتماندا بە ناوی م. ش. ھێمن بڵاو کرایەوە و ئیتر بوومە ئەندامی دەستەی نووسەرانی ئەو گۆوارە و لە ھەموو ژمارەکانیدا شێعر و وتارم بڵاو کردەوە. \n\nزەبیحی سەرنووسەری نیشتمان بوو و بەڕاستی لە چاپکردنی ئەو گۆوارەدا زەحمەتی کێشا و وریایی نیشان دا. جگە لە زەبیحی و چەند کەسی باوەڕپێکراوی تر کەس دەستەی نووسەرانی نیشتمانی نەدەناسی و نەیدەزانی ئەو گۆوارە لە کوێ چاپ دەکرێ. \n\nئەندامی کۆمەڵە وەک ئەندامی حیزبێکی نەھێنی و بە دیسپلینی توند ھەر ئەوەندەی دەزانی کە پێویست بوو بیزانێ. \n\nلەبیرمە نیشتمانم بۆ بابم دەخوێندەوە. بەتایبەتی شێعرەکانی خۆم و دەیگوت کوڕە ئەو ھێمنە کێیە؟ لەدڵی خۆمدا پێدەکەنیم، بەڵام نەدەکرا بڵێم ئەو کەسەیە کە تۆ دەفتەری شێعرەکانت لێ لە تەندووری بە کەمران ھاویشت. کۆمەڵە گۆواری ئاواتیشی چاپ کرد و من لەویشدا نووسیم. \n\nتیئاتری «دایکی نیشتمان» گەورەترین تەبلیغاتی بۆ کۆمەڵە کرد. ئەو تیئاترە کە زۆریش ساکار بوو و دەتوانم بڵێم لەباری ھونەری و تەنانەت فیکرەوە ناتەواویش بوو. سێ چوار مانگ لە مەھاباد و شارەکانی تری موکریان لەسەر شانۆ مایەوە. کەم کەس ھەبوو نەچووبێ و ھەر کەسیش چووبا دەگریا و ھەستی کوردایەتی دەبزووت. لە دێھاتی زۆر دوورەدەستەوە خەڵک بۆ دیتنی ئەو نومایشە دەھاتن. بێجگە لە تەبلیغاتی سیاسی لەباری ماددیشەوە داھاتێکی زۆری ھەبوو و کۆمەڵەی دەوڵەمەند کرد. \n\nکۆمەڵە ھەر بەو داھاتانە توانی چاپخانەیەکی دەستی بکڕێ و لە مەھاباد دای بمەزرێنێ. \n\nتا زیاتر لە کۆمەڵەدا کارم دەکرد پلەی زانیاریشم پتر دەچووە سەر و لە پیاوی زانا و ئەدیبی وەک پێشەوا قازی موحەمەد و کاکە ڕەحمانی موھتەدی نیزیکتر دەبوومەوە و شتیان لێ فێر دەبووم. ھیچ کام ئەو پیاوە گەورانەی کورد کە لە پارچەکانی تری کوردستانەوە دەھاتن لە من شاراوە نەبوون. ھەمزە عەبدوڵڵا، مستەفا خۆشناوی شەھید و میرحاج و قودسی شەھید و زۆری ترم لەو تێکۆشەرانە دیتن و ئاڵوگۆڕی فیکریم لەگەڵ کردن. چاپەمەنییەکانی ئێران پێشکەوتووانەتر بوون و شتی تازەیان تێدا بوو. بەتایبەتی چاپەمەنییەکانی حیزبی تودەی ئێران لە ڕوونکردنەوەی بیروڕای سیاسی مندا کاریان کرد. ڕەوابیتی فەرھەنگی ئێران و شوورەوی لقی لە مەھابادیش دامەزرا. منیش یەکێک لەوانە بووم کە لەوێدا کارم دەکرد. ھەرچەند بەداخەوە ئەو بنکە پێشنیارەکانی منی جێبەجێ نەکرد و ھیچی بە کوردی بڵاو نەکردەوە، بەڵام زۆر شتی بە نرخی بە فارسی بڵاو دەکردەوە و کەڵکم لێ وەردەگرتن. شێعر و نووسراوی کوردی بە ئازەری و ڕووسی تەرجەمە دەکران و ئەوەش دەسکەوتێکی باش بوو بۆ ئێمە. یەکێک لەو شتانەی تەرجەمە کران و منیش لە تەرجەمەکردنیدا بەشدار بووم ئاڵەکۆکی ھەژار بوو، کە لەلایەن ئینسانێکی واقیعی و شاعیرێکی باشی ئازەربایجانی شوورەوی مامۆستا جەعفەر خەندانەوە بە ئازەری و بە شێعر تەرجەمەکرا. \n\nشەڕی ماڵوێرانکەری دووەم بە تێکشکانی فاشیزم و نازیسم و شرت و گوم بوونی ھیتلەر و کوژرانی مۆسۆلینی و گیران و لەناوچوونی شەڕ ھەڵایسێنەکان تەواوبوو. ھیوا و ھومێدی گەلانی ژێردەست و زۆرلێکراو گەشەی پەیدا کرد. لەشکری ھاوپەیمانەکان لە ئێران چوونەدەر. لە حاڵێکدا کە جوولانەوەی ڕزگاریخوازی گەلانی ئێران ڕۆژ بە ڕۆژ پەرەی دەگرت. \n\nگەلی کورد یەکێک بوو لەو گەلانەی کە ھیوای بە دواڕۆژی گەشەداری خۆی دەم بە دەم پەرەگرتر دەبوو. \n\nدەستەیەک لە ڕووناکبیران و ئەندامانی کۆمەڵەی «ژ. ک» ھاتنە سەر ئەو بڕوایە، کە جێبەجێکردنی بەرنامەی کۆمەڵە لە ھەلومەرجی ئێستای جیھان و کوردستاندا ئیمکانی کەمە. بۆیە بەرنامەیەکی کورت و نوێیان کە لەگەڵ ھەلومەرجی ئەو سەردەمیدا دەگونجا گەڵاڵە کرد و لە ڕۆژی سێی خەزەڵوەری ١٣٢٤ - ١٩٤٥ یەکەم کۆنگرەی حیزبی دیموکراتی کوردستان لە شاری مەھاباد گیرا و ئەو بەرنامە پەسندکرا و ڕێکخراوی حیزبی دیموکراتی کوردستان ھەر لەسەر بناخەی ڕێکخراوی کۆمەڵەی «ژ. ک» دامەزرا و تەنیا لە کادری ڕابەریدا ئاڵوگۆڕێک پێکھات و پێشەوا قازی موحەمەد کە ئەندامێکی سادەی کۆمەڵە بوو و ناوی نەھێنی «بینایی» بوو بە پێشەوای حیزب ھەڵبژێردرا و سەرۆکی کۆمەڵە کە پیاوێکی زۆر تێکۆشەر و ئازا و پاک بوو لە کادری ڕابەریدا نەما. ئەم ئاڵوگۆڕە ھیچ کاری نەکردە سەر ئەو پیاوە و لە ڕیزەکانی خوارەوەی حیزبدا درێژەی بە خەبات و کاری خۆی ھەر دا و ڕەنجێکی زۆری کێشا. \n\nلە کۆبوونەوەکانی کۆنگرەدا من بۆ یەکەم جار لە ژیانمدا لە بەرامبەر خەڵکدا شێعرم خوێندەوە. کاتێک بەڕێوەبەری کۆبوونەوە گوتی: ئێستا «ئاغای ھێمن» شێعرتان بۆ دەخوێنێتەوە و من بۆ شێعر خوێندنەوە بە شەرمەوە چوومە سەر مینبەری مزگەوتی سووری مەھاباد، ھەموو کەس تەنانەت پێشەواش واقی وڕما و لە خۆیان دەپرسی: چۆن ھێمن شاعیر و نووسەری نیشتمان «سەید موحەمەد ئەمینی شێخەلیسلامی» بوو و ئێمە نەمان دەناسی؟ بابیشم کە ئەوەی بیستەوە لە گفتی خۆی پەشیمان بۆوە و گوتی ھێمن شاعیرێکی باش نییە. \n\nحیزبی دیموکراتی کوردستان کۆڕێکی بە ناوی «ھەیئەتی ڕەئیسەی میللی» ھەڵبژارد کە منیش یەکێک بووم لە ئەندامەکانی. لە ھەڵبژاردنی ناوخۆدا حاجی بابەشێخ کە پیرترین ئەندام بوو، بە سەرۆک و من کە لاوترین ئەندام بووم بە سکرتێر ھەڵبژێردراین. چەند مانگ لەو کۆڕەدا کارم کرد. کارێکی گران بوو. ھەر من بە تەنێ بە کارەکان ڕادەگەیشتم و حاجی بابەشێخی ڕەحمەتی ھەر ئەوەندەی لەسەر بوو ئەوی من دەینووسم ئیمزای بکا. ھەرچەند لەبارەی دەستەڵات و ناوبانگەوە کارێکی گرنگ بوو، بەڵام لەگەڵ زەوقی من ڕێک نەدەکەوت. بەتایبەتی بەڕێ چوون لەگەڵ حاجی بابەشێخی خۆبەزۆرگر و کەللەڕەق کارێکی ھاسان نەبوو. \n\nلێرەدا کە باسی حاجی بابەشێخ ھاتە گۆڕێ دەمەوێ شتێکی مێژوویی ڕوون بکەمەوە. لە نووسراوی چەند پیاوی بێ خەبەردا دیومە و لە خەڵکی ساکاریشم بیستووە تاوانی خەیانەت وەباڵ حاجی بابەشێخ دەدەن. من حاجی بابەشێخم خۆش نەدەویست. چونکە لەگەڵ ئەوەشدا دەیانگوت لە علوومی دینیدا زۆر شارەزایە و ڕیازیاتی کۆن زۆر دەزانێ، پیاوێکی زۆر کۆنەپەرست و کەللەڕەق و خۆپەرست و ناشارەزا بوو. بەڵام زۆر ڕاست و پاک و ئازا و بە بیر و باوەڕ بوو. بە ھیچ بارێک تاوانی خەیانەتی پێوە نانووسێ. لەکاتی وتووێژ لەگەڵ نوێنەرانی دەوڵەتی مەرکەزیدا دوور نییە فریوی خواردبێ و بە ھەڵە چووبێ. بەڵام لە ڕێگای ڕاست لای نەداوە. \n\nبڵاوە پێدانی گەمارۆی دەوری سەقز و سەردەشت و خوڕخوڕە کە تاوانەکەی دەخەنە سەر حاجی بابەشێخ پێوەندی بە مەسەلەیەکی قووڵ و نەھێنی سیاسییەوە ھەیە کە لێرەدا جێگای باسکردن نییە و با جارێ دەرخۆنەی لەسەر دابنێین و زۆر لە دەستەڵاتی حاجی بابەشێخ بەرەژوورتر بوو. حاجی بابە شێخ ئەوەندەی دەستەڵات نەبوو فەرماندەیەکی دەوروبەری ئەم شارانە بە قسەی بکەن و بکشێنەوە. خۆ ئەو ھیچ مەسئوولییەتی لەشکری نەبوو، لەشکری کوردستانیش وەک لەشکرێکی ڕەسمی بە قسەی فەرماندەکانی خۆی دەکرد نە بە قسەی سەرەک وەزیرێکی بێ دەستەڵاتی غەیرە نیزامی. ھیوادارم بەم کورتە نووسینە خوێنەرەکانم ڕوون کردبێتەوە. \n\nمن وازم لە سکرتێری ھەیئەتی ڕەئیسەی میللی ھێنا و لە کومیسیونی تەبلیغاتی حیزبدا دەستم بە کار کرد. لە ھەموو چاپەمەنییەکانی حیزبدا دەستم بە نووسین کرد. لە ڕۆژنامەی کوردستان و گۆواری کوردستان و ھاواری کورد و ھاواری نیشتمان و گڕوگاڵی منداڵان و گۆواری ھەڵاڵەدا شێعر و وتارم بڵاو دەکردنەوە و لە میتینگەکانی حیزبدا بەشدار دەبووم. لە دەستەیەکدا کە بۆ دانانی کتێبی کوردی بۆ فێرگەکانی کوردستان کاریان دەکرد، ئەندام بووم. ئەندامە ئەسڵیەکانی ئەو لیژنە وەک لەبیرم مابێ، زەبیحی و ھەژار و برایمی نادری و دلشادی ڕەسولی و من بووین. پێشەوا بۆ خۆی و چەند مامۆستای شارەزاش یارمەتیان دەداین. ھەرچەند ھیچمان لەو کارەدا پسپۆڕ نەبووین، بەڵام چونکە زۆر بە دڵسۆزییەوە کارمان دەکرد پێم وایە کتێبەکان کە بەداخەوە چاپ نەکران خراپ نەبوون. \n\nڕۆژی بیست و شەشی سەرماوەز ئاڵای کوردستان لە مەھاباد ھەڵکرا و ڕۆژی دووی ڕێبەندانی ١٣٢٤ کۆماری کوردستان دامەزرا. من نامەوێ لەو بارەوە بدوێم چونکە زۆری باس کراوە و تەنیا دەڵێم من لەو ڕۆژە پیرۆزانەدا بەشداربووم و شێعرم خوێندەوە. \n\nلەو ماوەدا من و ھەژار یەکماڵ بووین، شەو و ڕۆژ پێکەوە دەگەڕاین. ماوەیەکیش قزڵجیمان لەگەڵ بوو. کاتی بێکاری و سانەوەمان زۆر خۆش ڕادەبوارد. من کە پایەی خوێندەواری و زانیاریم زۆر لەوان کەمتر بوو، لە ھاونشینی ئەوان کەڵکم وەردەگرت و شت فێر دەبووم. چونکە من و ھەژار بۆ ھەموو جێگایەک پێکەوە بووین و لێک ھەڵنەدەبڕاین، زۆر کەس نەیدەزانی کاممان ھەژارە و کاممان ھێمن و ئەگەر یەکمان بە تەنێ گەڕاباین دەیانگوت کوا ئەوی تر؟ \n\nپاش دووی ڕێبەندان و پێکھاتنی کۆماری کوردستان کوردەکانی پارچەکانی تری کوردستان ڕوویان لە مەھاباد کرد و من و ھەژار لەگەڵ ھەموو پیاوە بەناوبانگەکان پێوەندی دۆستایەتیمان دامەزراند. مامۆستا قانیعیشم ناسی و لە ئەزموونی ئەدەبی ئەویش کەڵکم وەرگرت. زۆرم بیرەوەری خۆش لە ھاونشینی مامۆستا قانیع ھەیە کە بەداخەوە لێرەدا مەجالی گێڕانەوەیان نییە. \n\nدایکم لەمێژ بوو دەیویست ژنم بۆ بێنێ و تا نەمردووە من بە زاوایی ببینێ. بەڵام من ملم ڕانەدەکێشا و نەدەچوومە ژێر بار. خۆم بە خوێندەوار دەزانی و پێم وابوو ھەق نییە دایک و بابم ژنم بۆ بێنن. بۆ خۆشم لە ھەڵبژاردنی دەزگیراندا دڕدۆنگ بووم و ھەتا گەورەتر دەبووم ئەو دڕدۆنگییەم زیادی دەکرد. لەو ئاخیرانەدا ھاتبوومە سەر ئەو خەیاڵە کە ئەسڵەن ژن نەھێنم و بە ڕەبەنی بمێنمەوە. ھیچ کچێک تەبعی جوانی پەرستی منی ڕازی نەدەکرد و ڕەنگ بێ ئەگەر دایکم نەبووبا ئێستاش بوخچەی نەکراوە بووبام. بەڵام دایکم ئەو ساڵی پێی لێ لە کەوشان کردم و گوتی: ئیللا بیللا، پێت خۆش بێ و پێت ناخۆش بێ ژنت بۆ دێنم. لەولاشەوە ھەژاری لێ دنە دابووم و شەو و ڕۆژ لەبن ھەنگڵمدا بوو. ھەژار بەتەمەن چی وا لە من گەورەتر نەبوو. بەڵام سارد و گەرمی ڕۆژگاری لە من زۆر پتر چێشتبوو. دوو جاری ژن ھێنابوو و ئەزموونی لەو بارەوە زۆر بوو. توندی و سەرەڕۆیی دایکم و نەرمە نەرمە و دنەدانی ھەژار دڵیان نەرم کردم. \n\nدایکم برازایەکی خۆی کە کچی پیاوێکی بەدەستەڵات و دەوڵەمەند بوو بۆ خواستم کە نە دیبووم و نە دەمناسی. درۆ نەبێ جارێکی دووربەدوور لەبەر مانگادۆشین دیبووم. ئەویش ڕوخسارم نەدیبوو. بەڵام دەمزانی کورتە باڵایە. ئەوەش سەیر بوو من ئەو خۆوێژە نەبووم کە گوتوویەتی: «سەد نەحلەت لە حاڵەتم ھەر ئیی کورتم خۆش دەوێن» من لە ژندا ئەوی لە ھەموو شت پتر سەرنجم ڕادەکێشێ بەژن و باڵای ڕێکوپێک و بەرزە. ئەوەشم بە دایکم گوت. گوتی: ڕۆڵە ئەو قسانە چن؟ زێڕیش بچووکە. دایکم ژنێکی دنیادیدە و بەئەزموون و کارامە و زۆر بەدەستەڵات بوو. خزم و کەسوکار و دۆست و ئاشناشمان زۆر بوون، لەناو ئەو ھەمووانەدا ئەو برازایەی ھەڵبژاردبوو. دیارە ئەو بەدوای کچی شۆخ و شەنگ و جوان و چەلەنگدا نەگەڕابوو. ئەو دەیویست بووکێکی ئاکارباش و ڕەفتارچاک و وریا و بەمشوور و ماڵداریکەری ھەبێ. \n\nشایی ھێمن دەست پێکرا، ھەژار ھەڵبەزی، سەرچۆپی کێشا، دەستی دۆی ناسک و نازداری گوشی، چاوی لە کیژۆڵان داگرت و شەوانەش بەو قسە قۆڕانەی خۆی کۆڕی دیوەخانی وەپێکەنین دەخست. بەڵام ھێمن نیگەران بوو، نیگەرانی دواڕۆژی خۆی و بیری لەوە دەکردەوە چۆن لەگەڵ ژنێک کە ھەڵبژاردەی دایکیەتی و بۆ خۆی نەیدیوە و نایناسێ، دەتوانێ ژیان بەرێتە سەر. نەیدەزانی تۆقی لەعنەتی بۆ دێنن یا فریشتەی ڕەحمەت. \nڕۆژی ٢٥ی خەزەڵوەری ١٣٢٥ بووکیان بۆ دابەزاندم. دیارە ئەو پەری ناسک و نازدار و شۆخ و شەنگ و جوان و چەلەنگە نەبوو کە خەیاڵی شاعیرانەی من بەشوێنیدا دەگەڕا و ھێشتاش تووشی نەبووە. بەڵام زۆر زوو توانی خۆی لە دڵی مندا جێ بکاتەوە و وا لە خۆی بکا کە لە قووڵایی دڵمەوە خۆشم بوێ و ببێ بە یاری ھەمیشەیی و خەمڕەوێنی ڕۆژانی تاڵ و تفتی ژیانم. بیست و سێ ساڵ پێکەوە ژیاین و لە پەنا ئەودا ھەستم بەسانەوە دەکرد. قەتی ئەوەندە دڵ نەشکاندم ڕۆژێک تا ئێوارە لێی زیزبم و دەنگی لێ بگۆڕم. زۆر لە ژیانی ژن و مێردایەتیم ڕازیم. ئیقرار دەکەم ژیانی خۆشی ژن و مێردایەتیمان زیاتر ئەو پێکی ھێنابوو. چونکە من دەزانم حەساس و تووڕە و تەنانەت بیانووگر و جینگنۆکەم، بەڵام ئەو ھێدی و ئارام و ژیر بوو و بیانووی نەدەدا دەستم. تاقە کوڕێکمان بوو ناوی نا «سەلاح»، ئەوە ماوەیەکی زۆرە لە دیداریان بێ بەشم و دەردی دووری دەچێژم. یادیان بە خێر."}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "تاریک و ڕوون", "poem_title": "لە کوێوە بۆ کوێ؟ (بەشی ٣)", "poem_description": "پێشەکی <br> ١٩٧٤/١/٢٣", "poem_text": "ھێشتا مانگێک بەسەر شەوی زاوایەتیمدا ڕانەبردبوو و بە قسەی ئەوڕۆ مانگی ھەنگوینم تەواو نەکردبوو، کە بەداخەوە ئەوەی نەم دەویست ڕووبدا ڕووی دا و ئەوەی پێم خۆشبوو بمرم و نەیبینم دیتم. ڕیسەکەمان لێ بۆوە خوری. ھێلانەکەمان لێ شێوا و کۆمارەکەمان ڕووخا و دوژمن بەسەرماندا زاڵ بۆوە. \n\nماوەیەک بوو ھەست بە مەترسی دەکرا. جەبھەی سەقز و سەردەشت قایمتر دەکران. چەند دەرەبەگی بەناوبانگ و خاین ڕایان کردبوو بۆ عێراق و یەک دوو مەلا و شێخی خوێڕیەپیاو دەسبەسەر کرابوون. حکوومەتی ئازەربایجان لەشکرێکی ساز و تەیاری بۆ پشتیوانی پێشمەرگە ناردبووە جەبھەی سەقز، چونکە وا بەراورد کرابوو کە تەنیا لەو جەبھەڕا ترسی پەلاماری دوژمن ھەیە. لەپێشداش چەند جار لەو جەبھەڕا دوژمن پەلاماری ھێنابوو، بەڵام زۆر خراپ شکابوو و زەبری دەستی پێشمەرگەی کوردستانی چێشتبوو. \n\nئازەربایجان حکوومەتێکی گەورەتر و بەھێزتر و زۆر تەیارتر و پڕ چەکتر بوو لە کوردستان. خەتی دیفاعی ئازەربایجانیش زۆر قایمتر بوو. کەوابوو کەم کەس بە خەیاڵیدا دەھات لە ڕێگای ئازەربایجانەوە پەلامار بۆ سەر جوولانەوەی ڕزگاریخوازی گەلانی ئێران بھێنرێ. \n\nماوەیەک بوو بۆ ئەوەی کارەکانی حیزبی باشتر ڕابپەڕن پاش ئەوەی شەوانە پێشەوا کە زۆر شەو تا درەنگ لە دەفتەری حیزبدا دەماوە دەچۆوە ماڵی خۆی، کادرێکی حیزبی لە دەفتەری حیزبدا دەماوە بۆ ئەوەی ڕاپۆرتی خوارەوە ئەگەر پێویست بوو بە پێشەوا ڕابگەیەنی و دەستوراتی پێشەوا بۆ خوارەوە بنێرێ. ئەو شەوی نۆرەی منی تازە زاوا بوو. \n\nلە دەفتەری حیزب دانیشتبووم و خەریکی نووسینی مەقالەیەک بووم بۆ «کوردستان»، ئەفسەرێکی بچووک بەڵام دۆستێکی گەورەی من و ئەندامێکی زۆر بەوەفای حیزب ھاتە ژوور. زۆرم پێ ناخۆش بوو کە دەستی بۆ ڕادیۆکەی سەرمێزەکە برد. چونکە نووسینەکەی لێ تێک دەدام. بەڵام چم نەگوت و قەڵەمەکەم دانا. \n\nلەپڕ شتێکی وامان گوێ لێ بوو کە وەختابوو پێمان بە عەرزەوە وشک بێ. ڕادیۆ تاران تەلگرافی پیرۆزبایی دوکتور جاوید وەزیری ناوخۆی ئازەربایجانی دەخوێندەوە کە بەبۆنەی گەڕانەوەی ئەرتەشی شاھەنشاھی بۆ تارانی ناردبوو. دوایە خەبەری ڕاکردنی «موتەجاسیرین» ی ڕاگەیاند. موتەجاسیر و ماجەراجوو دوو ناو بوون کە لەو شەوەڕا بەسەر بەڕێوەبەرانی جوولانەوەی ئازادیخوازی کوردستان و ئازەربایجاندا بڕان و ئێستاش دەزگای تەبلیغاتی ڕێژیم دووپاتەیان دەکاتەوە و دەیانھێنێتەوە کاوێژ. \n\nدەسبەجێ بە تیلفوون ئەو خەبەرەم بە پێشەوا ڕاگەیاند. گوتی بۆ خۆت وەرە ئێرە و بە ئەوانی تریش ڕابگەیەنە بێنە ئێرە. بەدوای ئەوانمدا نارد و بۆخۆم چووم بۆ ماڵی پێشەوا. \n\nسەدری قازی برای پێشەوا کە نوێنەری مەجلیس بوو لە تاران و بە ڕواڵەت نەدەبوو لەو واقیعە بترسێ، لە ھەموو کەس پتر شڵەژابوو. ئەو دەسبەجێ گەڕاوە بۆ تاران و لەوێ گرتیان و ھێنایانەوە مەھاباد. \n\nئازەربایجانی وا تەیار و پڕ چەک بە لەشکری ساز و پەرداخ و فەرماندە لێزانەکانیەوە بۆ وا زوو تەسلیم بوو؟ پیشەوەری کارامە و شۆڕشگێڕ و کۆنەپیاو و ئازا و ڕابەرەکانی تری ئازەربایجان بۆ وا بە پەلە ڕایان کرد؟ پرسیارێکە کەس بە تەواوی جوابی نەداوەتەوە و منیش جوابم بۆ نادرێتەوە. بەڵام دڵنیام ئەگەر فیدایی دەستی کردباوە و ئەگەر فیرقە بەربەرەکانی بکردایە، لەشکری شڕوشپڕێوی تاران نە تەنیا پێی لە تەورێز نەدەنا و ئەو ھەموو کوشتارەی نەدەکرد، بەڵکە تارانیش دەشێوا و لەوانەبوو لە سەرتاسەری ئێراندا جوولانەوەی ئازادیخوازی بەسەر کۆنەپەرستیدا سەرکەوێ و تەنانەت نفووزی ئیمپریالیزم لە ڕۆژھەڵاتی ناوەڕاستدا زووتر بنەبڕبێ. بەڵام وەک زانایان گوتوویانە مێژوو ئەوەیە ڕوو دەدا نەک ئەوە کە ئێمە دەمانەوێ. \n\nبەڵێ کوتوپڕ تەورێز گیراوە و کوردستانیش لە ھەموو لاوە گەمارۆ درا. پاش ئەوەی سەدری قازی نازانم بۆچی بەرەو تاران گەڕایەوە ڕابەرانی حیزبی دیموکراتی کوردستان لە ماڵی پێشەوا کۆبوونەوە و ئەو شەوی ڕووحیەی ھەموو کەس دەتوانم بڵێم باش بوو. شورای جەنگ بە سەرۆکایەتی حاجی بابەشێخ پێک ھات و سورەت جەلسەی یەکەم ئیمزا کرا و قەراری بەربەرەکانی درا. بەڵام ھێشتا مەرەکەبی بڕیارنامەکە وشک نەببۆوە کە خەبەر ھات یەکێک لە ئەندامەکانی ئەو شورایە ڕای کردووە. \n\nبۆ بەیانی وەزع گۆڕا و بڕیاری بەربەرەکانی ھەڵوەشاوە و بە پێشمەرگە دەستوور درا بێ دەستکردنەوە پاشەکشە بکا و ڕێگا بۆ ئەرتەش بەتاڵ بکا و خەڵک دەستێکی کەوتە ئەولای و یەکێکی کەوتە ئەملای. \n\nپێشمەرگە لە جەبھەی سەقز و سەردەشتەوە بە ڕێکوپێکی پاکشەی کرد. بەڵام فیدایییەکان کە فەرماندەکانیان ڕایان کردبوو وەک مەڕی بێ شوان بڵاوبوون و عەشایر لێیان وەخۆکەوتن و ھەموویان داپڵۆسین و نەیانھێشت تاقە فیشەکێک لەگەڵ خۆیان بەرنەوە. بەڵام نەوێرانە پێشمەرگە. تەنیا لەناو مەنگوڕان پێشی دەستەیەکیان گرت کە بە فەرماندەیی زێڕۆی دەگەڕاوە، زێڕۆش کە بۆ خۆی شڕەخۆرێکی وەک ئەوان بوو، دەستی نەدا و بەگژیاندا ھاتەوە و تەنانەت چەند گوندیشی تاڵان کرد و گەیشتەوە مەھاباد. ئەوانی فیدایییەکانی ئازەربایجانیان ڕووت کرد کەسیان نەکوشت. ئەوی من وەبیرم بێ لەو کارەساتەدا تەنیا پێشمەرگەیەکی کوردی عێراق شەھید کرا و ھێندێکیشیان ناپیاوانە ڕووت کردن. فەرماندەی ئەرتەش بێ ھیچ زەحمەت گەیشتە گوندی حەمامیان و پێشەوا لەوێ دیتی. \n\nلەو ماوەدا من ھەمیشە لەگەڵ پێشەوا بووم. دیارە لەگەڵی نەچوومە حەمامیان، بەڵام لە شاری بەجێم نەھێشت. دەمدیت پەشۆکابوو. بەڵام نەک لە ترسان، بەڵکە لە داخان و لەبەر ناھومێدی. \n\nمن لەمێژ بوو پێشەوام دەناسی و لە ڕۆژی تەنگانەدا دیبووم. بە دەست و تفەنگی خۆی پیاوێکی زۆر ئازا بوو. پێش دامەزراندنی کۆماری کوردستان چەند جار عەشایر ھاتنە سەر مەھاباد و پێشەوا بۆخۆی لە یەکەم سەنگەردا بۆ دیفاع ئامادەبوو. ئەدی چۆن بوو ئەوجار تەسلیم بوو؟ بۆخۆم لێم بیست گوتی لەسەرمانەوە ناچن و دەمانکوژن. بەڵام پێم خۆش نییە گەلەکەم بەجێ بێڵم و دەمەوێ لەناو ئەواندا بمرم. \n\nڕاستە کوردستان پاش گیرانەوەی ئازەربایجان و لەدەستدانی ئەو ھاوپەیمانە بەھێزە لە ھەموو لایەکەوە گەمارۆ درابوو، ڕاستە بەشێکی عەشایر گوێیان لە کڵاو پەڕاندبوو و چاوەنۆڕی خراپەیان لێ دەکرا، ڕاستە خەزێنەی کۆمار بەتاڵ و حەتاڵ بوو و ھەمووی درابوو بە تووتن و ھێشتا نەفرۆشرابۆوە و لە عەمباردا مابۆوە، ڕاستە لە ھەموو یارمەتییەکی دەرەوە ھیوابڕاو کرابوو، بەڵام من بەش بە حاڵی خۆم لەو بڕوایەدام ئەگەر دەستەوەکەری کرابا و ئێمە ئەزموونی شۆڕشگێڕیمان ھەبا مێژووی کۆماری مەھاباد بەو جۆرە دوایی نەدەھات کە ھات. \n\nڕۆژی ٢٦ی سەرماوەزی ١٣٢٥-١٩٤٦ ئەرتەشی شڕوشپڕێوی شاھەنشاھی تەواو ساڵەوەختێک پاش ھەڵکردنی ئاڵای کوردستان شاری مەھابادی گرتەوە. \n\nھێندێک لە بەڕێوەبەران و کادرەکانی حیزب ڕایان کرد و خۆیان شاردەوە و ھێندێکیش دانیشتن و چاوەنۆڕی گرتن بوون. من ئەو ڕۆژی لە شار وەدەرکەوتم و چوومە خانەقای شێخی بورھان. لەوێ شێخ موحەمەدی خاڵم حەشاری دام و لەبن باڵی خۆی گرتم. لە خانەقا بووم کە خەبەری گیرانی پێشەوا و ڕابەرانی حیزب و کۆمارم بیست. پیاوم وەدووی ھەژار خست بیبینمەوە و پێکەوە تەگبیرێک بکەین. ئەویش بۆی دەرچووبوو و بۆم نەدۆزراوە. \n\nنەخۆشی کەوتوویی لە خانەقا ھەبوو، زۆر کەس گرتبووی و چەند کەسیشی کوشتبوو. من جارێکی تر ھەر لەو خانەقایە ئەو نەخۆشییەم گرتبوو و زۆری لێ دەترسام. گوتوویانە ھەرچی بترسێ ناخەلسێ، ھێندە پێ نەچوو گرتم و کەوتم. بەفرێکی یەکجار زۆر و ئەستوور کەوتبوو، ھیچ دوکتۆرێک بەو بەفرە نەدەگەیشتە خانەقا. دوو مانگی ڕەبەق بۆی لەسەر ڕەقی پشتی کەوتم. ئەسپەک لەسەری دام و قسەی ھاتەران پاتەرانم دەکرد. ھەموو بەندەنم بەنوێنانەوە چوو و توێخی ھاویشت. بەڵام ئەوجاریش لە دەست ئیزرائیل ڕزگاریم ھات. \n\nکە لە نەخۆشی ھەستامەوە بەفریش کەم ببوو، ڕێگا کرابوونەوە. وایان بە مەسڵەحەت زانی بۆ ئەوەی کەمێک ژیوەلە ببمەوە و گورد بگرمەوە بە دزی بچمەوە ماڵی خۆمان کە لە شار نیزیک بوو و دەرمان و خواردنی باشتری لێ وەدەست دەکەوت. چاک لەبیرم نییە چەند ڕۆژان لە ماڵێدا تەماڵم ھەڵگرت و خۆم مەڵاس دا. \n\nڕۆژێک لە ژوورێ دانیشتبووم و کتێبم دەخوێندەوە، لەپڕ لەناو دێدا بوو بە شین و گابۆڕ. ناردم بزانم چییە؟ قاسید بە گریان و لەخۆدان ھاتەوە و گوتی ئەوانەی لە شاری ھاتوونەوە دەڵێن دەوری شار گیراوە و نایەڵن کەس بچێتە ناو شار یا وەدەرکەوێ و دەنگۆیە و دەڵێن پێشەوا شەھید کراوە. ھێندەی پێ نەچوو قسەکە دڕا و مەعلووم بوو پێشەوا و سەدری قازی برای و سەیفی قازی ئامۆزای لە چوارچرا لەدار دراون. ئەو ڕووداوە دڵتەزێنە و ئەو کارەساتە جەرگبڕە ھەموو کوردێکی بەشەرەفی خەمناک و تازیەبار کرد. بەتایبەتی دڵی منی بە ناسۆر ئەنگاوت. ناسۆرێک کە بۆتە تیراوێ و ئێستاش ھەر وەبن دەداتەوە و ھەڵدەداتەوە و بێگومان ساڕێژ نابێ و لەگەڵم دێتە بن گڵ. \n\nمن پێشەوام لە دڵەوە خۆش دەویست. بە ڕابەرێکی دڵسۆز و ژیرم دەزانی، بە کوردێکی پاک و چاکم دەناسی و بە موسلیحێکی یەکجار گەورە و مەزنم دەزانی. دەمزانی نەتەوەکەی خۆی چەند خۆش دەوێ و چەندی پێ خۆشە خزمەتی بکا. چەند بە ئاواتەوە بوو کورد بگاتە ڕیزی نەتەوە بەختەوەرەکان. زۆرم ھیوا پێ بوو گەلەکەمان بە پەلە بەرێتە پێش و وڵاتەکەمان زوو ئاوەدان بکاتەوە. لەو ماوە کورتەشدا دەزانین چەندی خزمەتی بەکەڵک کردن. بەڕاستی مەرگی پێشەوا نەک ھەر بۆ نەتەوەی کورد بەڵکە بۆ جوولانەوەی ئازادیخوازی و دژی ئیمپریالیستی سەرانسەری ئێران زیانێکی گەورە بوو. دەریایەک زانست و ئەدەب، دەریایەک فیکر و بیر، بەدەستی زۆردارێکی سەرەڕۆ و نەزان وشک کرا و لەناوچوو. \n\nسێ ڕۆژ پاش شەھیدبوونی پێشەوا یانی ڕۆژی سێزدەبەدەر قەلفڕم بۆ کرد و لەگەڵ پیاوێکی ھەژار و ھاواڵێکی زۆر بەنرخی حیزبی بەرەو کوردستانی عێراق وەڕێ کەوتین. بە دوو ڕۆژ و دانێک سنوورمان پەڕاند. لەوبەری جۆگەوە بازم دا ئەوبەری جۆگە بە ڕواڵەت ھیچ فەرقێکم نەھاتە پێش چاو. بەڵام لە واقیعدا سنووری سیاسی وڵاتێکم پەڕاندبوو و چووبوومە وڵاتێکی دیکە. گەیشتمە شاری قەڵادزە، وەنێو بازاڕ کەوتم و نەکەوتم بە بەرگ و لیباس پۆلیس ناسیمی و زانی لەو دیوڕا ھاتووم. پیلیان گرتم و خەریک بوون تێکمەوە پێچن. بەڵام مەلایەک و حاجییەک بێ ئەوەی بمناسن باڵیان بەسەردا کێشام و نەجاتیان دام. نەقلەکە ڕاست لە من ڕووی دابوو لە ترسی ئاگر پەنام بۆ مار بردبوو. مەلا پێی خۆش بوو بمناسێ. منیش لەگەڵ ئەوەشدا پێم خۆش نەبوو کەس بمناسێ و ناوی خۆم بە کەس بڵێم خۆم پێ ناساند. دیاربوو مامۆستا منی لە دوورەوە دەناسی. ئەو شەوەی زۆری حورمەت گرتم و لە حوجرەی فەقێیان نووستم و بەیانی بۆخۆی وەپێشم کەوت و بردمی بۆ گوندی گردبوداغ. من بە ھیوا بووم سۆراخی ھەژار و زەبیحی و قزڵجی و دڵشاد بکەم و قسەی خۆمان بێ لە دڵی خۆمدا وام دانابوو یەک بگرینەوە و سەرلەنوێ دەستبەکار بینەوە. دیارە ئەو قسەم بە مامۆستا عەرز نەکردبوو، بەڵام پێم گوت دەمەوێ ئاواڵەکانم ببینمەوە. مامۆستا گوتی جارێ ڕووبار زۆرن و بوار نین و بێجگە لەوە ئەو کوردانەی ئێرە کە ھاتبوونە ئێران ھاتوونەوە و دانگەریزە دەکەنەوە بۆ لای شاران و پۆلیس ئامادەیی ھەیە. جارێ ماوەیەک لێرە بە تا وڵات کەمێک ئارام دەبێتەوە. ھاوڕێیەکەم ناردەوە و بۆ خۆم دەستم کرد بە خوێندن و سەرلەنوێ بوومەوە فەقێ. زۆر چاکم دەخوێند. ھەم خۆم دەخافڵاند و وەڕەزی خۆم دەشکاند و ھەم دەمویست ئەوی لە سووریم دۆڕاندووە لە کایەی تێ ھەڵبێنمەوە. ھێشتا لاو بووم و ئەگەر خوێندبام دەمتوانی شتێک بە شتێک بکەم. بەڵام خوێندنەکەم زۆری نەخایاند. بیستم وەزعی ئێران ئارام بۆتەوە و دەستیان لە خەڵک گرتن ھەڵگرتووە و لێکم داوە پاش ئەوەی لێرەش ھەر قاچاغم و ناوێرم بگەڕێم بۆ سەرێک لە وڵاتی خۆمان نەدەمەوە؟ ئەگەر زانیم دەحاوێمەوە ئەوە ھەر لەوێ خۆم حەشار دەدەم. بە تاقی تەنێ ڕووم لە کوێستانە خۆشەکانی کوردستان کرد بە نێو چادر و ھۆبە و گوڵ و گوڵزاراندا گەڕام. شەنگەبێری کێل گەردنم دین. لەو گەشت و گەڕانەدا بووم کە پارچە شێعری بەھاری کوردستانم گوت، کە بۆخۆم ئێستاش زۆرم خۆشدەوێ و بە شاکاری دەزانم. ژاندارم و پۆلیس لە ھیچ کوێ تووش نەبووم و بێ سەدەمە گەیشتمەوە گوندەکەی خۆمان. ڕاوەستام تا شەو بەسەر دەستاندا ھات و بە تاریکی چوومە ماڵێ. یەکسەر چوومە پشت دەرکی ژووری بابم. بۆ یەکەم جار لە ژیانمدا خۆم گرت. چونکە بابم خۆ لە خەڵک گرتن و گوێ لە قسەی خەڵک ھەڵخستنی زۆر پێ ناخۆش بوو. تەنانەت ژنی ماڵی ئێمە لە ترسی بابم قەت نەیان دەوێرا شەمۆڵە بگرنەوە کە ئەودەم لە لادێدا زۆر باو بوو. لە درزی دەرکەوە دیتم بابم بە حەواوە ڕاوەستاوە و لەگەڵ ئەو پیاوەی کە لەگەڵم ھاتبوو بۆ کوردستانی عێراق قسە دەکا و پێی دەڵێ ڕۆڵە پێم بڵێ لە کوێیە بۆخۆم پیاو دەنێرم. ئەویش دەڵێ دوو ڕۆژی دی بۆخۆم دەچم و دەیھێنمەوە. قەولم پێداوە جێگا و شوێنی ئەو بە کەس نەڵێم. بابم کەمێک بە تووڕەیییەوە گوتی چۆن بە منیش ناڵێی. گوتی نەخێر بە تۆش ناڵێم. بە دایکیشی ناڵێم، قەولم پێداوە و قەولی خۆم دەبەمە سەر. ماندوویی ڕێگا و کوێرەوەری غەریبی و لێ قەوماویم لەبیر چۆوە و لە دڵی خۆمدا گوتم چۆن زەحمەتکێشانی کورد کوڕی وایان لێ پەیدا بووە؟ \n\nبەڵێ زۆر قارەمانی وا لە خەباتی ڕزگاریخوازی گەلەکەماندا ھەن کە بە شەرەفەوە ژیاون و بە شەرەفەوە دەمرن و مێژووش لەبیریان دەکا. ئەو پیاوە، پیاوێکی ھەژار و زەحمەتکێش و نەخوێندەوار بوو. لە سەرەتای کۆمەڵەوە بە بڕوایەکی قایم و تەواوەوە ھاتبووە ناو کۆڕی خەبات و بێ ئەوەی خۆی ڕانێ خزمەتی زۆر گەورەی کردبوون و کەسیش باشی ناناسێ و منیش لێرەدا ناوێرم ناوی بەرم. چونکە نازانم ماوە یا نەماوە و دەشزانم ئەگەر مابێ تووشی دەردی سەر دەبێ. \n\nچیدی خۆم پێ ڕانەگیرا و چوومە ژوورێ. دایکم و بابم و کابرا واقیان وڕما. دایکم ئامبازم بوو و تێڕوپڕی ماچ کردم. بەڵام بابم ئەو بابەی کە قەت ڕووی نەدەدامێ و لەبەر ھیچ کارەساتێک نەدەچۆما و بەمەتانەت و خۆڕاگری لە وڵاتدا ناوبانگی ھەبوو و ھەتا ما یەکمان جگەرەمان لەکن نەکێشا و بێ ئیجازە دانەنیشتین. خۆی پێ ڕانەگیرا و بە لووزە و فرمێسکی لە چاو ھاتە خوار و ھەتا ماوەیەک ھیچ قسەی بۆ نەکرا. دوایە بۆ یەکەم جار و ئاخر جار لە ژیانمدا بەخێرھاتنی کردم و گوتی چاک بوو ھاتیەوە. ئەوە لە دوام دەناردی عەفوی عمومی بۆ عەشیرەتان دەرچووە. ڕاستە ئێمە عەشیرەت نین. بەڵام خەڵکی گوندین و دەتوانین لەو دەرفەتە کەڵک وەرگرین. ماڵی دنیام زۆرە و ئێستا ھەموو شت بە بەرتیل دەکرێ. جارێ ماوەیەک لە ماڵێ دانیشە و ھاتوچۆی شاروباران مەکە تا بزانین دنیا چی لێ دێ. \n\nلە ماڵێ دانیشتم و چ باس نەبوو وردە وردە خەڵکیان بەردا. منیش دەستم کردەوە بە جووت و گا و ئاژەڵدارییەکەی خۆم و ھاتمەوە سەر حووللەمەرەسێ. \n\nحیزبی تودەی ئێران بە ئاشکرایی خەباتی دەکرد و ڕۆژ بە ڕۆژ کۆمەڵانی خەڵکی ئێرانی زیاتر لێ کۆ دەبوونەوە. لە ڕۆژنامەکانی خۆیدا ئیمپریالیزم و کۆنەپەرستی بە توندی دەکوتا و تیئۆری زانستی بڵاو دەکردەوە. \n\nحیزبی دیموکراتی کوردستانیش کەم کەم بووژاوە و کادرە لاوەکانی دەستیان کردەوە بە خەبات. پیاو ھەق بڵێ حیزبی تودە لەو سەردەمەدا لە بووژاندنەوەی حیزبدا ڕۆڵێکی باشی یاری کرد. تەنانەت لە پاراستنی ناوی حیزبدا. چونکە ھێندێک لە لاوە ئازادیخواز و کەم ئەزموونەکان خەریک بوون ناوی حیزب بگۆڕن و بیکەنە کۆمەڵەی کۆمۆنیستی کوردستان و وەک بیستوومە بەڕێوەبەرانی حیزبی تودە مانیع بوون. \n\nژمارەیەک نیشتمان بڵاو بۆوە و گەیشتە دەستم و ھومێدم پەیداکرد کە خەباتەکەمان پەرە بگرێتەوە. ھەرچەند ڕاپۆرتیان لێ دام کە لە نووسینی ئەم گۆوارەدا دەستم ھەیە و بڕێکیان ئەمبەر ئەوبەر پێکردم و بەخوای دەستێکیشیان بە یاڵ و بژیدا ھێنام و پوڵ چایەکیان لێ ئەستاندم. بەڵام ئەوە چوو و ڕابرد نەمزانی لە کوێ چاپ کرا و ھەر بە شێوە نووسین نووسەرەکانم ناسین. \n\nژمارەیەکیش ڕێگا دەرچوو و پێم گەیشت. یەکێک لە نووسەرەکانم دیت و بەڵێنی ھاوکاریم پێدا، بەڵام بەداخەوە ئەویش تێداچوو. \n\nلە ڕۆژی ١٥ی ڕێبەندانی ١٣٢٧ ناسری فەخرارایی لە دانیشگای تاران شای وەبەر دەمانچان دا تۆزکاڵێکی دەم و لێو و پشت ڕووشاند. ئەو تاوانەیان ھاوێشتە سەر حیزبی تودە و ئیجازەی ڕەسمی کارکردنی ئەو حیزبەیان ھەڵوەشاندەوە و ڕابەرەکانیان گرتن و دەرکی ڕۆژنامەکانیان داخستن و لە سەرتاسەری ئێراندا حکوومەتی نیزامی دامەزرا. ئەوەش زەبرێک بوو کە بە نەخشەی ئیمپریالیزم و بە دەستی کۆنەپەرستی وەجوولانەوەی ڕزگاریخوازی ئێران کەوت. \n\nبەڵام زۆری پێ نەچوو ڕۆژنامەکانی حیزبی تودە بە نھێنی دەرچوونەوە و ڕابەرانی حیزب توانیان لە زیندان ڕابکەن. \n\nسەیر ئەوە بوو پاش ڕووخانی کۆماری مەھاباد من بۆ یەکەم جار دوو ڕۆژ پێش واقیعەی دانیشگا وێرابووم بە ئاشکرایی بچمە مەھاباد و بە ڕۆژی ڕووناک بگەڕێم کە ئەو ڕووداوە لە تاران قەوما و لە مەھابادیش دەستیان کردەوە بە خەڵک گرتن. ناچار منیش خۆم شاردەوە. لەو خۆشاردنەوەدا شێعرێکی زۆر باشم لەژێر عینوانی «ژوانی ئاغا» دا گوت کە بە داخەوە خۆم نەمماوە و تکا لەو کەسانە دەکەم کە ھەیانە بیپارێزن و ئەگەر کرا بۆم بنێرن. \n\nساڵی ١٣٢٧ ساڵێکی یەکجار تووش و شووم بوو. من بە عومری خۆم زستانی وا سەختم لە وڵاتی خۆمان نەدیبوو. پازدە ڕۆژی پایز مابوو بەفرێکی ئەستوور و وشک باری. یەک نوا لە ھەموو جێگایەک لە میترێک پتر بوو. وشکەبەند و سەرما و ساییقەی بەدوادا ھات و یەکسەر بوو بە ڕوو، بەفری دیکەشی بەسەردا بارین، ڕێ و بان گیران، قات و قڕی پەیدا بوو، ئاو وشک بوون و خەڵک ناچار بوو بەفر بتوێنێتەوە و بیخواتەوە. نەوت و ئاوردوو وەگیر نەدەکەوت. ئاژەڵ و ماڵات قڕانی کرد. ڕەپستە ڕزین و نەوەندە گنخان و گرانییەکی زۆر بەسامی بەدوادا ھات. \n\nمن بۆخۆم لە ئەزموونی پیاوێکی دنیادیدە و کۆنساڵ کەڵکم وەرگرت و توانیم بەشێکی زۆر لە دەغڵودانی خۆمان لە ڕزین و زایەبوون ڕزگار بکەم. \n\nبەھار درەنگ بوو، ھەوا گەرم ببوو. بەڵام بەفر ئارەقیشی نەدەکرد. ڕۆژێک چوومە مزگەوت تەماشام کرد پیرەپیاوێک بەتەنێ لە تەنیشت سۆبە سارد و سڕەکە ھەڵکورماوە. ھەر منی دیت گوتی: منداڵی ئەو زەمانە ئێمەیان پێ خەرفاوە. گوتم مامەگیان چ قەوماوە؟ گوتی: بەسەری تۆ ئەوە چەند ڕۆژە بەو ھەتیوە گێژانەی خۆم دەڵێم بچن بەفری سەر ڕەپستەکەمان کون کون بکەن گوێشم نادەنێ. گوتم جا بۆ کون کونی بکەن؟ گوتی بۆ تۆش نازانی؟ گوتم نەوەڵڵا. گوتی بیلامانێ کە ساڵ درەنگ بوو ھەرد گەرم دادێ و ھەڵمێ دەکا. بەفریش نایەڵێ ھەڵمەکە بێتەدەر و لەناو خۆیدا دەگەڕێتەوە و دەغڵەکە دەسووتێ. ئەگەر کون بکرێ ھەڵمەکەی دێتەدەر و ناسووتێ. قسەی مامەپیرەم بەدڵیەوە نووسا، چەند ڕۆژان پیاوم ھەڵگرتن و چوومە زک بەفر کون کردن بەڵام کارەکە زۆر گران بوو. بەفرەکە ئەوەندە ڕەق بوو بەلۆسە کون نەدەکرا. بەڵام پاشان تێگەیشتم پەندی پێشینیان چەند ڕاستە کە گوتوویانە «دەستی ماندوو لەسەر زگی تێرە». \n\nبەشی زۆری دەغڵی ئێمە ئەو ساڵی نەڕزی و نان و تۆوی خۆمان بوو. \n\nئەو ساڵی لە ھیچ کوێ دەغڵ نەبوو. ئەو جووت بەندانەی زەوی ئاویژەیان بەدەستەوە بوو، ھەرزن و گەنمەشامییان چاند و نیوەنانیان پەیداکرد. منیش ھەرزن و گەنمەشامی زۆرم چاند و بەرھەمێکی باشیان دا. بەڵام لە گوندەکەمان ھیچ داھاتمان وەگیر نەکەوت، چونکە بۆخۆیان ھیچیان نەبوو تا بەشی ئێمە بدەن. \n\nبۆ زستانی داھاتوو گرانییەکی بەسام سەرانسەری ئێران بەتایبەتی کوردستان و ئازەربایجانی داگرت. دەغڵی فرۆشتن ھەر نەبوو، ھەشبا لە کڕین نەدەھات. ھیچ شتی تریش دراوی نەدەکرد. دوو مەڕی داشتی پووتە گەنمێکی نەدەکرد. کەویژە گەنمێکیان بە جووتێک کەڵی خاوێ نەدەدا. ھاواری سەروماڵ بوو، برا ئاوڕی وەسەر برا نەدەدا. بەڵام من نەمدی و نەمبیست لە کوردستان کەس ڕاستەوخۆ لەبرسان بمرێ، ھەرزن و گەنمەشامی خۆوڵاتی و گەنم و جۆ و خورمای عێراق ھۆیان داوە. \n\nلەگەڵ ئەوەشدا دەزگای تەبلیغاتی پادشایەتی ئێران لەو ساڵانەدا شەو و ڕۆژ و وەخت و بێ وەخت پەلاماری دەبردە سەر دەوڵەتی شوورەوی، ئەو دەوڵەتە وەک جیرانێکی باش و دڵسۆز گەنمێکی زۆری دا بە ئێران. ئەویش چ گەنمێک بە ڕوحی پیاوی پێدەکەنی. بە ھاتنی ئەو گەنمە خەتەر کەم بۆوە و قاتوقڕی لە شاران نەما. \n\nدەوڵەت لە دابەشکردنی ئەو گەنمەدا دێھاتیشی لەبیر نەکردبوو و لە ڕووی شوناسنامە میقدارێکی گەنم بۆ ھەر خێزانێک دانابوو. بەڵام دەبوو ئاغا بە قەرزی سەرخەرمان وەری بگرێ و سەنەد بدا، جا بەسەر خەڵکی گوندەکەدا دابەشی بکا. ئاغاکان گەنمەکەیان بە زیادەوە وەرگرت و وەک پیاوی چاک لەپێش چاوی کاربەدەستانی دەوڵەت بە سووت و سەلەم خۆرەکانی شاریان فرۆشت و دراوەکەیان نەخد و پوخت لە تەنکەی گیرفان قایم کرد. ئەوان ئەنگڕان، سووت خۆری شار قازانجیان کرد، سمێڵی پیاوی دەوڵەت چەور کرا و ئەوی لەو ناوەدا ھیچی پێ نەبڕا ھەژار و نەداری لادێ بوو. \n\nلە بەھاردا خەڵکی دێھاتی ئازەربایجان لە حاڵێکدا کە وەک خەزەڵی پایز لەبرسان ھەڵدەوەرین و پیاو ئاگری بۆ تێ بەردەبوون بە کوردستان وەربوون. گەلی کورد جارێکی دیکەش پیاوەتی و نان بدەیی و میوانداری خۆی نیشان دا. \n\nھەر دەستەیەک ڕووی لە ھەر ئاوەدانییەک دەکرد، خەڵکی ئەو ئاوەدانییە بەپیریانەوە دەچوون و ژەمێکیان تێر دەکردن و بەڕێیان دەکردن. زۆر ماڵی وا ھەبوون ئەو ژەمە بۆ خۆیان ھیچیان نەدەخوارد و دەیان دا بەو میوانە ڕەش و ڕووت و برسی و خورێنانە. ژاژ و پەنیر و لۆرک تایبەتی ئەوان بوو. ماڵی زۆر لەچەر و پیسکە نەبا ئەو ساڵی ڕزقی بۆ نەگیرا. \n\nئەگەر گەلی کورد بۆخۆی لە وەزعێکی وادا نەبوو بتوانێ میوانەکانی خۆی باش بەخێو بکا، کە بەھار کامل بوو نیشتمانەکەی، کوردستانی ڕەنگین و بژوێن باوەشی دایکانەی بۆ ئەو برسی و ڕەشوڕووتانە، بۆ ئەو لاواز و لەجەرانە، بۆ ئەو لێقەوماو و دەربەدەرانە کردەوە. لە نواڵە زەنویرەکانیدا سفرەی نیعمەتی بەھەڵز و مەندۆک و بیزا و کارگ و کوڕادە و زرەمەندی و سیوەڵووکە و وێنجە کێویلکە و کەنگر و ڕێواس و ئەسپنک و ئاڵەکۆک و دۆری و ترشۆکە بۆ ڕازاندنەوە. \n\nبەڵێ دیتم لە چەرخی بیستەمدا، لەو چەرخەدا کە ئینسان ئەتۆمی شکاند، ڕاداری دروست کرد، تەنانەت مانگی داگیر کرد، ئینسانیش وەک ئاژەڵ و وڵسات لە کێو و کەژ بلەوەڕێ. دەمدیتن بە گیاخواردن بایان دەکرد. بەڵام نەدەمردن. \n\nئەو مێگەلە شپرزە و سەرگەردان و بێ شوانە بە چیا سەرکەشەکانی کوردستانی ئێراندا ھەڵکشا و گڵۆپکی ئەو گیایانەی ھەڵپساند و خۆی پێ تێر کرد و شۆڕبۆوە بۆ گەرمەسێری کوردستانی پڕ خێر و بەرەکەتی عێراق و وردە وردە دانگەرێزەی کرد تا بەسەر خێر و خۆشیاندا کەوت. لەوێ کەوتە فەرعانە. دەغڵودان فەریکە ببوو، خانەخوێش ھەر کورد بوو، بەدڵ بوو، بەبەزەیی بوو، ئینسان بوو و دڵسۆزانە میوانداری کرد و بەخێوی کرد. \n\nمن لە ماوەی ئەو گرانییەدا پیاوەتی ئەوتۆم بە پیاوی نەدار و زەحمەتکێشەوە دیتن کە بەڕاستی مایەی شانازی ئینسانیەت بوون. بەڵام بەداخەوە کارەساتی زۆر دڵتەزێن و دیمەنی زۆر دزێویشم دیتن. من بە چاوی خۆم دیتم ئینسان لەبرسان مرد. من ئینسانم دیت لەبەر موحتاجی خەریک بوو نووری چاوی خۆی بە ئارد سەودا بکا و ھەروەھا زۆر حەیوانی دووپێی وام دیتن بە ڕواڵەت ئینسان بوون کەچی لەو وەزعە نالەبارە بۆ ئاخنینی گیرفان یا دامرکاندنی ھەوەسی خۆیان کەڵکیان وەرگرت. \n\nڕۆژێک لەبن دیوارێکی خواروخێچ خۆم لەبەر بەڕۆچکە ھەڵخستبوو و چیلکەم لە ھەردی دەوەژاند، ھێشتا خاکەلێوە بوو وڵات نەخەمڵیبوو. بیرم لە حاڵی ئەو خەڵکە ھەژارە دەکردەوە، چەند منداڵی دێ ھاتنە لام یەکیان گوتی: فڵانەکەس خەریکە ژن بێنێ. ئەو فڵانە کەسە پیرەپیاوێکی دڵڕەش و کۆنەگزیرێکی بەدفەڕ بوو. کەس کچی نەدەدایە و بێ ژن مابۆوە. پێکەنیم و گوتم: ئای لەو درۆیە! منداڵ تێکڕا وەجواب ھاتن، بە پەلەپەل و سوێند و قوران خواردن گوتیان درۆ ناکەین. ئەوە خەریکە کچی ئەو کابرا حەجەمە بکڕێ و لە خۆی مارە بکا. ماشاڵڵا جوانیشە. \n\n- چی، چی بیکڕێ؟ ! \n\n- بەڵێ، بەڵێ، بیکڕێ و لە خۆی مارە بکا. \n\nوەک فیشەک لە جێی خۆم دەرپەڕیم و منداڵ کەوتنە شوێنم. کە چوومە حەوشەی کابرا، دیتم بۆخۆی لەسەر کورسییەک دانیشتووە و لاقی ھاوێشتۆتە سەر لاق و ھەروا بزەی سمێڵانی دێ. پیرەپیاوێکی کەڵەگەت و تەژە و وشک و ڕەق، بەڵام بە داروبار لەبن دیوار ھەڵترووشکاوە و چوار منداڵی ڕەشوڕووت و کز و لەجەر لە دەوروبەری کەوتوون. کچێکی باڵابەرز و ئەسمەر و چاو و برۆ جوان، بەڵام لەڕولاوازیش پاڵی وەکۆڵەکەی بێڵاکە داوە. \n\nچارەڕەشی و نەگبەت لەو دیمەنە دەباری. \n\n- ھا کوێخا ئەوە چییە؟ \n\n- قوربان چت لێ وەشارم ئەو کچەم لەو پیرەمەشەدییە کڕیوە. \n\n- کڕیوتە؟ بە چەند؟ \n\nوەڵڵا قوربان بە گران، بە پووتێک ئارد. (زەردەخەنەیەکیشی بۆ کرد). \n\nئاگرم لە جەرگ بەربوو، مچوڕکێکم لەبەری پێوە ھات و لە تۆقی سەرم دەرچوو، بەری چاوم تاریک بوو خەریک بووم بەگژ ئەو پیاوە دڵڕەشەدا بێم، بەڵام پیشم خواردەوە، خۆم ڕاگرت و لە مەشەدیم پرسی: ئەو کچە بۆ دەفرۆشی؟ ملی بەلاوە نا، ھەناسێکی ساردی ھەڵکێشا، ئاوی لە چاوی گەڕا و گوتی: دایکی دوو ڕۆژ پێش لە برسان مرد. بۆخۆشی کەنەفت بووە و ھەر بینا سلار بۆوە. دەستی بۆ لای منداڵەکان ڕاداشت و گوتی: ئەوانەش برسین. بۆیەی دەفرۆشم تا بۆخۆی لەبرسان نەمرێ و ئەوانەش بژێوی چەند ڕۆژێکیان ھەبێ. سەربەسەر بە زێڕم نەدەدا و ئێستا بە ئاردی دەفرۆشم. \n\nلە کچەکەم پرسی: تۆ بەو کارە ڕازی؟ مێرد بەو کابرایە دەکەی؟ فرمێسکی بە چاوە جوانەکاندا ھاتە خوار، بە شەرمەوە گوتی: «نینم ئوشاقلار ئاچدلار». - چ بکەم منداڵەکان برسین - گوتم ئەگەر خێرۆمەندێک ئەوەندە ئارد بدا بە باوکت ھێشتا حازری مێرد بەو کابرا پیرە بکەی؟ بە بێزارییەوە گوتی: «یوخ وەڵڵا» -نە بە خودا -. \n\nلەو کەین و بەینەدا ژن و منداڵی ئاوەدانی ئاپۆرەیان لە دەوری من دابوو. لە قسەکانمان نەدەگەیشتن. نەقڵەکەم لەسەرڕا بۆ گێڕانەوە، ژنەکان تێکڕا گوتیان: ئەیەڕۆ، چ خێر بوو کافرستانییە؟ گزیرە پیرەیان تف باران کرد و ھەموویان بەغار چوونەوە ماڵی خۆیان. ئینسانییەت گەیشتە ئەوپەڕی، دەوڵەمەند و ھەژار کەس بەدەستی بەتاڵ نەگەڕاوە. ھەریەکە لە قەدەر خۆیان، نان، کولێرە، ئاردی گەنم، جۆ، گەنمەشامی، ھەرزن، ماش، نۆک، نیسک، تەنانەت برینج و ڕۆن و جلکە کۆنیان لەگەڵ خۆیان ھێنابوو. \n\nزگی منداڵەکانیان تێر کرد و توورەکەی مەشەدییان ئاخنی. ئەو وەختە من لە خۆشیان گریام کە دیم منداڵە قۆشمەکانی دێ کە لەسەر دوو شایی میشێن و جگێن و شێر و خەت سەری یەکترییان دەشکاند، بە پەلەپەل و ھەلەھەل زارکی کیسە پەڕۆکانیان دەکردەوە و ھەرچی قەرەپووڵی ھەیانبوو لە مستی پیرە مەشەدییان دەکرد و بۆخۆیان مافنگی دەمانەوە. \n\nھەستی ئینسانی ئەو کیژە کوردانە ئاواتی شەیتانی ئەو دیوەزمە بلەوەزەی کردە بڵقی سەر ئاو کە قرمی لەو کچۆڵە بێ دەرەتانە خۆش کردبوو. باربووی ئەو ئینسانە ساکار و پاکانە چەند ئەوەندەی ئەو نرخە بوو کە ئەو گورگە پیرە دەیویست ئەو بەرخۆڵە بێ ئازارەی پێ بکڕێ. چەند دڵخۆش بووم کە بە ھەمووان نەمانھێشت لە گوندە خونچیلانەکەماندا ئینسان بە ئارد سەودا بکرێ. \n\nتەنگانە بەریان کورتە. گرانی دوایی ھات. قاتوقڕی تەواو بوو. خەڵک کەوتەوە سەر کار و کاسبی. بەڵام زۆر کەس لەبرسان مردن، زۆر پیاو لە پیاوەتی کەوتن، زۆر ماڵ لە ماڵ بوون، زۆر کەس لەسەر ساجی عەلی دانیشتن و زۆر ناکەس پێگەیشتن. زۆر گیرفان ئاخندران. زۆر کۆشک قوت بوونەوە و زۆر مافوورە ڕاخران و زۆر ماشێن کڕدران. \n\nلە وڵاتێکی بێ سەرەوبەرەدا، لە ڕێژیمێکی کۆنی دەرەبەگایەتیدا ھەمیشە بەڵای تەبیعەت زوڵم و زۆر و خراپە و دزی و دەسدرێژی پیاوخراپانیشی لەگەڵە. \n\nئەو ڕووداوە ناخۆشە زۆری کار کردە سەر ھەستی ناسک و شاعیرانەی من و ھەروەھا زۆریشی تەئسیر کردە سەر وەزعی ئابووری و کۆمەڵایەتی و تەنانەت سیاسی کوردەواری. \n\nوەزعی خراپی ئابووری و کۆمەڵایەتی و سیاسی وڵات و نەداری و دەستکورتی زۆربەی خەڵک و زۆرداری کاربەدەستانی دەوڵەت و تاوان و خەیانەتی چینی دەستەڵاتدار بوو بەھۆی ڕاپەڕینێکی فیکری بێ وێنەی زەحمەتکێشانی کوردستان و ھەست بە مەسئوولیەتکردنی ڕووناکبیرانی شۆڕشگێڕ و لەخۆبوردووی نەتەوەکەمان. \nئەو ڕاپەڕینە فیکرییە و ئەو ھەست بە مەسئوولیەتکردنە بوون بەھۆی ئەوە کە چینی چەوساوە و توێژی ڕووناکبیری کورد زۆر لە جاران بەبڕواتر و ئامادەتر لە دەوروبەری حیزبی دیموکراتی کوردستاندا کۆ ببنەوە. پاش ڕووخانی کۆماری مەھاباد قەت وەک ساڵەکانی ٢٩ و ٣٠ و ٣١ و ٣٢ ھەلومەرجی لەباری عەینی و زەینی بۆ خەباتی ڕزگاریخوازانەی گەلی کورد لە کوردستانی ئێران ھەڵنەکەوتووە."}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "تاریک و ڕوون", "poem_title": "لە کوێوە بۆ کوێ؟ (بەشی ٤)", "poem_description": "پێشەکی <br> ١٩٧٤/١/٢٣", "poem_text": "ھەرچەند لەو ساڵانەدا حیزبی دیموکراتی کوردستان لەژێر تەئسیری حیزبی تودەی ئێراندا بوو و ئەوەندە بەرەو خەباتی چینایەتی دەڕۆیشت کە لە خەباتی نەتەوایەتیدا کەمتەرخەمی دەنواند و ئەوەندە بۆ ڕووخاندنی کۆنەپەرستی و دامەزراندنی دیموکراتی لە ئێراندا تێ دەکۆشا کە ئەستاندنی مافە ڕەواکانی گەلی کوردی لە پلەی دووەم دادەنا، بەڵام دیسان بە پشتیوانی چین و توێژە چەوساوەکانی گەلی کورد پشت ئەستوور بوو. \n\nمن ھەرچەند بەپێی توانای خۆم لەو خەباتەدا بەشدار بووم. بەڵام لەبەر نەبوونی چاپەمەنی کوردی نەمتوانی ھونەرەکەم وەک پێویستە لە ڕێگای خزمەتی گەلەکەمدا لەکار بێنم. لەوکاتەدا کە ڕۆژنامەکانی فارسی بە نەھێنی بڵاو دەبوونەوە و پۆلیس نەیدەتوانی بیان دۆزێتەوە، بێگومان دەشکرا چاپەمەنی کوردی بڵاو بێتەوە. بەڵام بەڕێوەبەرانی ئەو سەردەمی حیزب لەبەر بێ ئەزموونی ئەوەیان بەلاوە گرینگ نەبوو. \n\nئەودەمیش بڕوام وابوو و ئێستاش ھەر لەسەر ئەو بڕوایەم کە دەبێ زەحمەتکێشانی کورد بە زمانی خۆیان بدوێنین و دەبێ ڕووناکبیرانی کورد بە زمانی ساکارترین ئینسانی کورد مەسایلی سیاسی و کۆمەڵایەتی بنووسن و کۆمەڵانی گەلەکەیان ڕێنوێنی بکەن. بەڕاستی ھەم لەباری خزمەتکردن بە زمان و ئەدەبی کوردی و ھەم لە باری ڕووناک کردنەوەی بیروڕای سیاسی چینە چەوساوەکانی کوردستان ھەلێکی گەورەمان لەدەست دا. \n\nحیزب و ڕێکخراوە سیاسییەکانی ئێران بەتایبەتی حیزبی تودەی ئێران و جەبھەی میللی و پیاوە ئازادیخوازە سەربەخۆیەکان خەباتێکی ڕێکوپێکیان دەست پێکردبوو. ڕۆژنامەکان حەقایقیان ڕوون دەکردەوە و تاوانەکانی ڕێژیم و گەندەڵ فێڵی ئیمپریالیزمیان ئاشکرا دەکرد. کۆنەپەرستی لە مێژینەی ئێران ڕۆژ بە ڕۆژ پاشەکشەی دەکرد و سەنگەرەکانی لێ دەستێندران. دەوڵەتەکانی دەستکردی ئیمپریالیزم و نوێنەری کۆنەپەرستی خۆیان نەدەگرت و یەک بە دووی یەکدا دەڕووخان. ڕەزم ئارا ئەفسەری بەھێز و بەدەستەڵاتی ئەرتەشی ئێران وەک ئاخرین تیری تەرکەشی کۆنەپەرستی ھاتە سەر کار. بەڵام بێگومان ئەگەر نەشکوژرابا نەیدەتوانی بەری لافاوی بە تەوژمی خەباتی ئازادیخوازان بگرێ و قازانجی شیرکەتی نەوت بپارێزێ و دەستەڵاتی دەرباری کۆنەپەرست و سەر بە ئیمپریالیزم بێنێتەوە سەر دەقی جاران و ئەویش ھەر تێدا دەچوو و مێژووش ڕێگای خۆی ھەر دەبڕی. \n\nخەباتی شێلگیر و بێ وچانی گەلانی ئێران نیشتمانپەروەری بەناوبانگ دوکتور موسەدیقی ھێنا سەر کار. ئەو پیاوە بەجەرگ و نەبەزە خەباتی گەلانی ئێرانی ژیرانە ڕابەری کرد و توند بەگژ ئیمپریالیزمدا چوو. سەنگەرەکانی یەک یەک پێ بەتاڵ کرد تا بە جارێکی پشتی شکاند و نەوتی ئێرانی میللی کرد و دەستەڵاتی شوومی شیرکەتی نەوتی ئینگلیسی لەناو برد کە لەمێژساڵ بوو وەک دەوڵەتێکی گچکە و بەھێز لەناو دەوڵەتی بێ ھێزی ئێراندا ڕەگی داکوتابوو. \n\nبە بڕوای شەخسی من ئەو پیاوە مەزنە ھەڵەیەکی مێژوویی کرد، ئەویش ئەوە بوو ئەوەندەی بەگژ دوژمنی دەرەوەدا چوو بەگژ دوژمنی ناوخۆدا نەچوو. ئەو کەسەی لە ڕۆژی ٣٠ی پووشپەڕی ١٣٣١دا ئەو فیداکاری و گیانبازی و پشتیوانییەی لە گەلانی ئێران دیبوو نەدەبوو بەسەر کۆنەپەرستییەوە بچێ و دەبوو ڕەگوڕیشەی دەربھێنێ. کۆنەپەرستی لە ھەموو شوێنێکی جیھاندا بۆ پاراستنی دەستەڵاتی خۆی دەست لە ھیچ تاوانێک ناگێڕێتەوە. بۆیە دەبێ ئازادیخوازانیش لە دەرفەتی ئەوتۆدا دەستی لێ نەپارێزن. دەیتوانی ھەر لە ڕۆژەکانی پاش ٣٠ پووشپەڕی ١٣٣١دا شوێنەواری کۆنەپەرستی لە ئێراندا نەھێڵێ و ئەوەندەی بێ ھێز بکا کە نەتوانێ ڕاست بێتەوە و سەرلەنوێ وەک داردەستی ئیمپریالیزم بێتەوە سەر کار. \n\nبەدرێژایی حکوومەتی دوکتور موسەدیق کۆنەپەرستی لە ئێراندا بەرەو کەم ھێزی دەچوو و لە ھێندێک جێگادا تەواو بێ دەستەڵات ببوو. بەڵام بەداخەوە لە کوردستاندا ھەرچەند ھێز و گوڕی جارانی نەبوو ھێشتا بەتەواوی لێ نەکەوتبوو. \n\nئەرتەش بە پشتیوانی دەرەبەگەکانی خۆوڵاتی زۆرجار بەرەنگاری خەباتی گەلی کورد دەبوو و زەبری لێ دەوەشاند. \n\nجووتیارەکانی کوردستانی ئێران لە ساڵی ١٣٣١-١٩٥٢دا لە دژی زوڵم و زۆر و چەوساندنەوەی دەرەبەگەکان ڕاپەڕین و بۆ یەکەم جار لە مێژووی کوردستانی ئێراندا ناتەبایی چینایەتی گەیشتە ڕادەی تەقینەوە و چینی چەوساوەی وڵاتەکەمان بۆ ماوەیەکی کورت لە بەشێکی کوردستاندا توانی بەسەر چینی دەستەڵاتداردا زاڵ بێ. \n\nجووتیارەکان ھەر بەھێزی خۆیان توانیان لە بەری فەیزوڵڵابەگیان و چۆمی بۆکان و چۆمی مەجیدخان و شامات و بەشێکی محاڵ بێ خوێن ڕێژی و ئازاردان و خراپە لەگەڵ کردن ئاغاکان لە گوندان دەربکەن و بەخاووخێزانەوە لە شاری بۆکانیان پەستێون و لەوێشدا گەمارۆیان بدەن و بە پەلە خەریکی چەکداربوون بن. \n\nبێگومان ئەگەر لەو سەردەمەدا ڕابەرایەتی حیزبی دیموکراتی کوردستان درۆشمی خەباتی چەکدارانەی ھەڵبگرتبایە و ئەزموونی شۆڕشگێڕانەی ھەبایە و جڵەوی ئەو ڕاپەڕینەی بەدەستەوە گرتبایە و چین و توێژەکانی دیکەی بۆ یارمەتی و پشتیوانی جووتیاران ھان دابایە، ئەو ڕاپەڕینە زۆر زوو دەبوو بە ناوەندی شۆڕش. شۆڕشێکی ڕەسەن و بەرین، شۆڕشێکی سەرانسەری کوردستان و لەوانەبوو زۆر زوو بتوانێ مافە ڕەواکانی گەلی کورد لە چوارچێوەی ئێرانێکی دیموکراتدا بچەسپێنێ و جووتیارانی کوردستان ڕزگار بکا. داخی گرانم ئەو ھەلە لەبارە و ئەو دەرفەتە باشە کەڵکی لێ وەرنەگیرا. بێ ئەزموونی خۆمان پتر لە ھەموو ھۆیەک شۆڕشی کوردستانی ئێرانی وەدواخست. چین و توێژەکانی دیکەی کوردستان یارمەتی ڕاپەڕینی جووتیارانی کوردستانیان نەدا و دەستیان لەسەر دەست دانا. \n\nسەرتیپ موزەفەری فەرماندەی تیپی مەھاباد بە سوپا و لەشکر و تانک و تۆپەوە بە ھاواری دەرەبەگەکانەوە چوو و ڕاپەڕینی جووتیاران و وەرزێرانی زۆر بێ ڕەحمانە و بە توندی سەرکوت کرد. \n\nدەرەبەگەکانی فەیزوڵڵابەگی و دێبوکری بە پشتیوانی ئەرتەش و یارمەتی قوڵەئاغاکانی محاڵ و شاروێران لە وەرزێران وەخۆکەوتن. لێیان دان، دەریان کردن، تاڵانیان کردن و کوشتیانن و لاشەی دەیان وەرزێری شۆڕشگێڕ و تێکۆشەریان بە چۆمی بۆکان دادا. \n\nحکوومەتی نیشتمانی موسەدیق نەیتوانی پێشی ئەو تاوان و جینایەتە ئاشکرایە بگرێ. حیزبی تودەی ئێران بەو ھەموو ھێزەی کە ئەو سەردەمی ھەیبوو نەیتوانی ئەو ڕاپەڕینە بپارێزێ و بچووکترین یارمەتی پێ بگەیەنێ. \n\nجارێکی تر بە چاوی خۆم تێشکانی ڕەسەنترین ڕاپەڕینی گەلەکەم دی. ئەگەر گوتم ڕەسەنترین ڕاپەڕین پێم وایە بە ھەڵە نەچووم، چونکە ئەو ڕاپەڕینە لەناو زەحمەتکێشترین چینەکانی خەڵکی کوردەواری و لەخۆوە ھەڵقوڵیبوو. یەک دوو کەس نەبێ نوێنەری ھیچ چین و توێژێکی کوردستان تەنانەت وردە بۆرژوازیشیان لەگەڵ نەبوو. ڕاستە بەشی زۆری ئەو وەرزێرانە ئەندامی بەوەفای حیزبی دیموکراتی کوردستان و دۆستی بەئیمانی حیزبی تودەی ئێران بوون. بەڵام بەداخەوە ڕابەرایەتی حیزبی دیموکراتی کوردستان درەنگ جوولایەوە و نەیتوانی ئەو ڕاپەڕینە ڕەسەنە بەچاکی بەڕێوەبەرێ. بێگومان ئەگەر ئەو ڕاپەڕینە باش ڕابەری کرابا لەو کاتەدا کە کۆنەپەرستی لەوپەڕی بێ ھێزیدا بوو زۆر زوو دەیتوانی ھەموو کوردستان بتەنێتەوە و ببێتە سەرەتای شۆڕشێک کە پێم وایە درێژخایەن نەدەبوو. \n\nلە ساڵی ١٣٣٢دا خەباتی گەلانی ئێران بەڕابەرایەتی موسەدیق سەرنجی دنیای بۆ لای خۆی ڕاکێشا و موسەدیق بە یەکەم شەخسی ساڵ ناسرا. \n\nخەباتی حیزبی دیموکراتیش بارێکی لەبارتری بە خۆیەوە گرت و تا ڕادەیەکی زۆر پێشی چەپڕەوی منداڵانە کە ڕاست و ڕاست بە قازانجی کۆنەپەرستی تەواو دەبوو گیرا. \n\nمنیش پاش چەند ساڵ تووشی لاوێکی ڕووناکبیر و تێکۆشەری کورد ھاتم کە چونکە ئازادیخوازێکی شێلگیر بوو بڕوای بە چارەسەرکردنی مەسەلەی نەتەوایەتی ھەبوو و لە زمانی یەک دەگەیشتین. \n\nمن لەمێژ بوو ھاوارم دەکرد، بابە ڕاستە ڕۆژنامەکانی سەر بە حیزبی تودە ڕۆژنامەی چاک و بەکەڵکن (بەڕاستیش وا بوون)، بەڵام دەردی ئێمە دەرمان ناکەن. بەشی زۆری گەلەکەمان فارسی نازانێ و لە مەبەستی ڕۆژنامەکان ناگا و لەسەر مەساییل ڕوون نابێتەوە، بەڵام بەداخەوە زۆرم گوێ نەدەدرایە و تەنانەت چەپڕەوی وامان ھەبوون کە لە عەینی نەخوێندەواری و نەزانیدا گاڵتەیان بەو جۆرە بیروبڕوایە دەکرد و بەردیان لە ئەژنۆی خۆیان دەدا. \n\nئەو لاوە لە قسەم گەیشت، دەستەڵاتیشی زۆر بوو. بڕیارمان دا ڕۆژنامەی «کوردستان» ڕۆژنامەی حیزبی دیموکراتی کوردستان یادگار و خۆشەویستی پێشەوای نەمرمان سەرلەنوێ چاپ بکەینەوە و بە زمانی ساکاری کوردی لەگەڵ زەحمەتکێشانی گەلەکەمان بدوێین و لەسەر مەساییل ڕوونیان بکەینەوە. خەریک بوو ئاواتی لەمێژینەی من بێتە دی، کە بەداخەوە کودێتای شووم و ڕەشی ٢٦ی گەلاوێژ بۆ ماوەیەکی دوور و درێژ لێکی جوێ کردینەوە و وەک بابردەڵە ھەریەکەی بۆ لایەک ھەڵداشتین. \n\nئەو لاوە تێکۆشەرە پاش چەند ساڵ ئاواتی منی ھێنا دی و توانی ڕۆژنامەی کوردستان چاپ و بڵاو بکاتەوە. چوار ژمارەی ئەو ڕۆژنامەم پێگەیشت. بەڵام ژمارەی پێنجی ھەرگیز نەگەیشتە دەستم، چونکە ئەو کەسەی ڕۆژنامەکەی بڵاو دەکردەوە بەخۆی و ڕۆژنامەکەیەوە گیرا و ھەموو ژمارەکانی لەناو چوون. من ئەگەرچی زۆرم پێ خۆش بوو لەگەڵ ئەو ڕۆژنامە ھاوکاری بکەم و شتی بۆ بنووسم، ھەلومەرجێکی نەھێنی ئەوتۆ لەگۆڕێدا بوو کە پێ ڕانەگەیشتم ھیچی بۆ بنووسم. \n\nزۆر شت لەسەر کودێتای ڕەش و شوومی ٢٨ی گەلاوێژ نووسراوە و گوتراوە و دووپاتەکردنەوەیان لێرەدا بێ جێیە. بەڵام چونکە ئەو کودێتایە تەئسیری ڕاستەوخۆی لەسەر ژیانی من ھەبووە و منیش یەکێکم لەو کەسانەی وەبەر پەلامار ھاتم و زۆرم ڕەنج و کوێرەوەری و ئازار دیت و گەلێکم زیانی ماڵی پێگەیشت و دەرد و سزام چێشت، ویستم ھەروا بەسەریدا تێنەپەڕم. \n\nلە ڕیفراندۆمی موسەدیقدا ھێزی کۆنەپەرستی و ھێزی ئازادیخوازی زۆر باش ڕادەی دەستەڵاتیان دەرکەوت، بەتایبەتی لە کوردستاندا، بۆ نموونە لە شاری مەھاباد کە دەنگدان ئازاد بوو و وەک گوتم ھێشتا کۆنەپەرستی و ئەرتەش کەم تا کورتێک جوولەیان مابوو، تەنیا دوو کەس بە قازانجی دەربار دەنگیان دا، ئەویش وەک شاھیدێکی زیندوو ئاگام لێ ھەیە لاوێکی زۆر پاک و چاک لە داخی چەپڕەوی ئەندامێکی بێ کەڵکی حیزب دەنگی دا و پتر لە پێنج ھەزار دەنگ بە قازانجی موسەدیق درا. بەوەڕا دیارە خەباتی دژی ئیمپریالیستی چەندەی پەرە گرتبوو. \n\nخەڵک لەمێژبوو خەریک بوو جێژنی دامەزراندنی حیزبی دیموکراتی کوردستان بگرێ. کەچی خواوڕاستان لەڕۆژی ٢٥ی گەلاوێژی ١٣٣٢دا جێژنەکەیان بوو بە دوو جێژن. لەو ڕۆژەدا بوو کە شا لەبەر تەوژمی شەپۆڵی تووڕەیی خەڵک خۆی نەگرت و ڕای کرد و بەرەو بەغدا ھەڵات. لەوێش نەگیرساوە و ھەی دێ بۆ ئیتاڵیا. بەڕاستی ڕۆژێکی خۆش بوو. \n\nدوکان و بازاڕ داخران و خەڵک ڕژانە ناو کووچە و خەیابان. بوو بەھوڕاکێشان و چەپڵەڕێزان و سەما و ھەڵپەڕین. ژن و پیاو و گەورە و بچووک لەو زەماوەندەدا بەشداربوون. کۆبوونەوەیەکی گەورەی حیزبی لە مەیدانی شار کرا. منیش پاش ڕووخانی کۆماری کوردستان بۆ یەکەم جار شێعرم بۆ خەڵک خوێندەوە. دیارە شێعرەکانم بەپەلە دروست کردبوو و لە باری ھونەرییەوە زۆر باش نەبوون، بەڵام چونکە ئیلھامم لە خەڵک وەرگرتبوو و بۆ خەڵک بوون، دوو سەعات پێ نەچوو گەورە و بچووک و ژن و پیاو و منداڵی شارەکەمان سەربەندی شێعرەکەمیان دەخوێندەوە و دەیانگوت «دەبڕۆ ئەی شاھی خائن بەغدا نیوەی ڕێیەت بێ». \n\nسێ ڕۆژان دەنگی دەھۆڵ و زوڕنا و تریقەی پێکەنین و ڕمبەی ھەڵپەڕین لە مەھاباد نەبڕایەوە. بەڵام بەداخەوە ئەم کەیف و نەھەنگ و بەزم و زەماوەندە زۆری درێژە نەکێشا و ڕۆژی ٢٨ی گەلاوێژی ١٣٣٢ کودێتای شووم و ڕەش و دژی گەلی - دالیس - ئەشرەف - زاھیدی سووک و ھاسان سەرکەوت. زاھیدی ئەو ئەفسەرە فاشیست و کۆنەپەرستەی کە ڕۆژگارێک بەتاوانی جاسووسی ئاڵمانی نازی لەلایەن ئینگلیس و ئەمریکاوە گیرا. ئێستا بەقازانجی ئەوان و دەرباری کۆنەپەرست ڕابەری کودێتای بەدەستەوە گرت و بەسەرکردەیی ژمارەیەکی کەم لە ئەفسەرانی کۆنەپەرست و دەرکراوی ئەرتەش و دەستەیەک پیاوخراپ و کەتەوکۆشە و بەپشتیوانی ئیمپریالیزمی ئینگلیس و ئەمریکا توانی جوولانەوەی ئازادیخوازی پەرەگرتوو و بەربڵاوی ئێران سەرکوت بکا و دەوڵەتی نیشتمانی موسەدیق بڕووخێنێ و دەستەڵات بداتەوە دەست کۆنەپەرستی و شای ڕاکردوو، شای بەزیو و شای خوێنڕێژ و پیاوکوژ بگەڕێنێتەوە سەر تەختی شوومی پاشایەتی و ڕۆژی ٢٨ی گەلاوێژ بکا بەسەرەتای سەردەمێکی ڕەش و شووم و خوێناوی مێژووی ئێران. \n\nمن بۆ خۆم پێم وانەبوو کۆنەپەرستی بە ھەڵاتنی شا لە ئێراندا بنەبڕ دەبێ و ئیمپریالیزمی جیھانی وا سووک و ھاسان دەست لە خەزوبەز و خێروبێری ئێران ھەڵدەگرێ، بەڵام قەت خەیاڵیشم نەکرد وا بە ھاسانی زاڵ بێتەوە. چونکە جوولانەوەی ئازادیخوازی ئێران زۆر بەھێزتر لەوە دەھاتە پێش چاو. \n\nمن نامەوێ بچمە قووڵایی مەسەلەکەوە. بەڵام ئەوەندە دەڵێم ئەگەر ڕابەرانی جوولانەوەی ئازادیخوازی لە تاران وەدەست دەھاتن و بەرەنگاری کودێتاچییەکان دەبوون، ھەرگیز کۆنەپەرستی نەیدەتوانی بەسەر جوولانەوەی ئازادیخوازیدا زاڵ بێ و شا بگەڕێتەوە ئێران و وڵاتەکەمان بکاتە گۆمی خوێن و ئەو ھەموو ئینسانە بەشەرەفە بکوژێ و ئەو ھەموو خوێنە پاکانە بڕێژێ و ئەو ھەموو خەیانەتە بە گەلانی ئێران بکا. \n\nپاش نیوەڕۆی ڕۆژی ٢٨ی گەلاوێژ زۆر بە زەحمەت توانیم خۆم دەرباز بکەم و لە مەھاباد وەدەرکەوم و ملی چیا بگرم. ماوەیەکی زۆر بە کێوانەوە بووم، شەوانە خۆم لە گوندێک دەکوتا و نان و ئاوێکم دەخوارد و بە ڕۆژ وەچیا دەکەوتم. \n\nپۆلیس زۆر بە توندی لێم دەگەڕا و ھەڕەشەی کوشتنی لێ دەکردم. بەڵام شوێنی بۆ ھەڵنەدەگیرام. ئەوەش لە سایەی یارمەتیدانی خەڵک بوو. ھەموو کەس ڕای دەگرتم، نانی دەدامێ، دەیشاردمەوە، تەنانەت ئەوانەی زۆر بە شاپەرست مەشھوور بوون بەڕاستی چاکەیان لەگەڵ کردم و زۆریان مەمنوونم. بەڵام بۆیە ناویان نابەم بۆخۆیان ڕەنگ بێ پێیان باش نەبێ. \n\nپۆلیس کە دەستی وەمن ڕانەگەیشت کەوتە ئازاردانی بابم. ئەوە منی زۆر ناڕەحەت کرد. بابێکی پیر و موحتەرەم کە ماڵی پەناگای لێقەوماوان بوو، ئێستا لەسەر من سووکایەتی پێ دەکرا. ئێستاش کە ئەوەم وەبیردێتەوە ناڕەحەت دەبم. بەوەشەوە ڕانەوەستان و گیشەی گوندەکەیان تێکڕا سووتاندین. \n\nوڵاتی ئێمە زۆر کوێستانە. ساڵی وا ھەیە پێنج مانگ بەفر عەرز بەرنادا و حەیوان و ئاژەڵ لەسەر ئاخوڕ و دانگەیە. لەبەرئەوە ناچارە گیا و وێنجە و کۆدە و گزرە و تفاقێکی زۆر داخا. بەداخەوە لە قەدیمەوە عادەتێکی خراپ لە کوردەواریدا ھەیە ھەر کەس ڕقی لە یەکێک ھەستا و بە ئاشکرایی نەیوێرایە گیشەی دەسووتێنێ. پیاوەکانی پۆلیس بە دزی گیشەی گوندەکەی ئێمەیان کە بەسەر یەکەوە داندرابوون ئاگر تێ بەردا. بێگومان زەرەری ئەو سووتمانە لە سەد ھەزار تمەن زیاتر بوو. ئێستاش کە وەبیرم دێتەوە خەڵکی ھەژار و زەحمەتکێش و بێ تاوان لە سۆنگەی مندا ئەو ھەموو زیانەیان پێگەیشت و بەرھەمی شان و پیلیان بوو بە ژیلەمۆ و ئاژەڵە بەستەزمانەکانیان بێ تفاق مانەوە، کزەم لە جەرگی دێ و لەکن ویجدانی خۆم شەرمەزار دەبمەوە و خۆم بە پشیلەی ڕەجەبە شێت دەزانم. \n\nپاش ٢٨ی گەلاوێژ زۆر لە ئەندامانی حیزب ڕوویان لەنێو مەنگوڕان کرد. عەشیرەتی مەنگوڕ بە پانەوە، بە ئاغا و ڕەعیەتەوە، بە نەدار و دەوڵەمەندەوە باوەشیان بۆ کردنەوە. \n\nھەرچەندە ھێندێک لە تێکۆشەران پێشنیاری ھەڵاییساندنی شۆڕشی چەکداریان دا و لە بیرمە کاغەزێکم بۆ ھات کە چاوەنۆڕ بە بەو زووانە چەک بڵاو دەکەینەوە و شۆڕش دەست پێ دەکرێ، بەڵام چ باس نەبوو. بێگومان لەو وەختەدا کە عەشیرەتی مەنگوڕ لەو شوێنە سەخت و قایمەدا ھاوکاری حیزبی دەکرد، دەس پێکردنی شۆڕشی چەکدارانە کارێکی محاڵ نەبوو. پێم وایە دەوڵەت ھەستی بەوە کرد و گیراوەکانی بەردان و خەڵکی دامەزراندەوە. منیش پاش چوار مانگ دەربەدەری توانیم بچمەوە ماڵی خۆم و دامەزرێمەوە. لەو ماوەدا بەڕاستی ڕەنج و کوێرەوەرییەکی زۆرم دی و ھێز و توانام لەدەست دا. \n\nئەوە بوو بەسەرھاتی منداڵی و لاوی من. چونکە ڕەنج و کوێرەوەری ژیان لە ٣٠ ساڵیدا منی پیر کرد، سەر و ڕیشم بۆز بوو، ددانم شاش و واش بوون، چاوم حوکمی کەم بوو، ھێز و توانام ڕۆژ بە ڕۆژ لە کەمایەسیدا، ھەموو شتم بەرەو نەمان چوو. بێجگە لە ھەستی شاعیرانەم کە بە بڕوای خۆم تا ئێستاش ھەر لە زێدەیییە و کەمی نەکردووە. \n\nلە ساڵی سی و دووڕا ھەمیشە لەژێر چاوەدێری پۆلیسدا بووم و پۆلێکم جاسووس لە دەوروبەری گەڕاون. \n\nساڵی ١٣٣٨ ساڵێکی زۆر شووم بوو لە مێژووی ژیانی مندا. لەو ساڵەدا سازمانی ئەمنیەت گەورەترین زەبری لە حیزبی دیموکراتی کوردستان و جوولانەوەی ئازادیخوازانەی گەلی کورد وەشاند، کە بێگومان لەو سەردەمیدا دەکرا بە بەھێزترین ڕێکخراوی سیاسی ڕێکوپێکی ئێرانی بزانی. \n\nمنیش لەو سەردەمەدا تووشی نەخۆشییەکی ڕووحی ھاتم. ناھومێدییەکی ڕەش ئاسۆی ژیان و بیرکردنەوەی داگرتم. ئەو ناھومێدییە زۆر جار تا حاڵی خۆکوشتن پاڵی پێوەنام. نامەوێ ئەو تاوانە باوێژمە سەر ئەستۆی کەس. بەڵام ئەوەندە دەڵێم ناتەبایی و ناکۆکی ناو خێزان و بنەماڵەی خۆمان زۆری کار کردە سەر من. ھەڵەی وام کردن کە نەدەبوو بە ھیچ نرخێک بیانکەم و بەسەر پەلی وادا کەوتم کە دەبوو خۆیان لێ بپارێزم. دوو ساڵی زۆر تاڵ و تفت و پڕ ڕەنج و کوێرەوەریم ڕابوارد و ھەزارجار مەرگم بە ئاوات خواست. بەڵام لەپڕ ئەو مژوھەورە ڕەوی و گزنگی ھیوا سەرلەنوێ لە ئاسۆی ژیانمدا ئەنگوت. \n\nلاوێکی ڕووناکبیر و کوردێکی پاک و بەشەرەف کە بەداخەوە ناکرێ ناوی بەرم خۆی و ڕەفیقانی ئەو لەو ماوەدا زۆر لە ھانام ھاتن و زۆرم لەگەڵ ماندوو بوون. لە ساڵی ١٣٤٠دا سەرلەنوێ تێ ھەڵچوومەوە و ھاوکاری ئازادیخوازانم دەست پێکردەوە، دەستەیەک ڕەفیقی تازە و تێگەیشتوو و ڕووناکبیرم پەیداکردن، لەباری ھونەریشەوە شێعرەکانم نەک ھەر باشتر بوون، بەڵکە بە بڕوای خۆم تێیان پەڕاند. \n\nلە ساڵی ١٣٤٤دا لاوێکی یەکجار خۆشەویست و خزمێکی زۆر نیزیکم کە لە دەرەوەی وڵات دەژیا و دەیخوێند و ھیوایەکی زۆرم پێ ھەبوو مرد، ئەو ڕووداوە زۆری پەرێشان کردم. \n\nھێندە پێ نەچوو لە سەفەردا بووم کە خەبەری جەرگبڕی مردنی بابمیان دامێ. ناتوانم شەرحی تەئسیری ئەو خەبەرە لەسەر ھەستی خۆم بدەم. ئێستا کە ئەو دێڕانە دەنووسم بە زەحمەت فرمێسکم بۆ ڕادەوەستن. ئەوەندە دەڵێم دەردی باب مردن دەردێکی گرانە و پیاو لە ھەر تەمەنێکدا بابی بمرێ ھەست بە ھەتیوی دەکا. \n\nدوو ساڵ پاش دایکیشم مرد. بابم پیاوێکی بەزیبک و زاکوون بوو. قەتی ڕوو نەدەدا منداڵەکانی. تەنانەت بە پیریش من جگەرەم لەکن نەدەکێشا. دایکم زۆر سەر و ڕووخۆش بوو و منی لە ھەموو منداڵەکانی خۆشتر دەویست، کەچی پێم سەیرە مەرگی بابم زۆر پتری کار کردە سەر من و پتری پەرێشان کردم. \n\nساڵی ١٣٤٧ لە حاڵێکدا کە زۆر دەوڵەمەند و تێروپڕ بووم و ماڵ و دەوڵەتێکی زۆر لە پێویستی خۆم زیاترم ھەبوو و پیر و کەنەفتیش بووبووم و دەمەویست گۆشەگیری بکەم و لەناو ژن و منداڵی خۆمدا بحەسێمەوە، زوڵم و زۆری ڕێژیم نیسبەت بە گەلی کورد گەیشتە ڕادەیەک کە بۆ ھیچ ئینسانێکی خاوەن شەرەف قبووڵ نەدەکرا. من چۆن چاوم بەرایی دەدا لاوانی تێکۆشەر و ڕووناکبیری کوردم ھەر بەو تاوانەی داوای مافی ڕەوای نەتەوایەتی خۆیان دەکرد، لە پێش چاو بکوژن و بەوەشەوە ڕانەوەستن تەرمی خوێناوی و کون کراویان بە شار و باژێڕاندا بە چەپڵەڕێزان بگێڕن و داوەت و سەمای لە دەوری بکەن؟ ناچار بە پیری سەری خۆم ھەڵگرت و بە داری دەستی ڕووم لە وڵاتی غەریبایەتی کرد و دەستم لە ژن و منداڵ و کەسوکار و یار و دیار ھەڵگرت. ئەوە پێنج ساڵ و چەند مانگە ئاوارە و دەربەدەر دەخولێمەوە و ھەژار گوتەنی ھەر شەوە میوانی خانەخوێیەکم و ھەر ڕۆژە لە جێیەک. زۆرم کوێرەوەری و چەرمەسەری چێشتووە، زۆرم شەو و شەونخوونی کێشاوە، زۆرم نەداری و ڕووتی دیوە. ئەگەر ژیانی ئەو چەند ساڵە بنووسم خۆی سەدان لاپەڕە کاغەزی بەش ناکا. بەڵام نەھێنی کاری ئیجازە نادا. \n\nخوێنەری خۆشەویست ھیوادارم توانیبم تا ڕادەیەک خۆم بە تۆ بناسێنم. دیارە تۆش چاوەنۆڕی ئەوە نی ھەموو ڕازەکانی خۆم بۆ تۆ گێڕابێتەوە. \n\nمن ئینسانم نە مەلاییکەم و نە پەری، دەخۆم، دەنووم، شاد دەبم، وەرەز دەبم، دەگریم، پێدەکەنم، دەترسم، ناھومێد دەبم، داروبەرد نیم. لەو ماوە دوور و درێژەی ژیانمدا زۆر کاری چاکم کردووە و بەسەر خراپەشدا کەوتووم. تەنیا کارێکی خراپی کە دڵنیام قەتم نەکردووە دزییە. ئەویش قەت ئەوەندە موحتاج نەبووم مەجبوور بم دزی بکەم. بەچی مەعلووم ژیان ئەوەندەم موحتاج ناکا تووشی ئەو گوناھەش بم کە زۆرم پێ گەورەیە؟ \n\nنیوەشەوی سێی ڕێبەندانی ١٣٥٢ (٢٤ی ژانویەی ١٩٧٤ و یەکەمی موحەڕڕەمی ١٣٩٤) لە نووسینەوەی ئەو سەرگورشتە بوومەوە. ئێستا لە شارێکی دوور وڵات بە تاقی تەنێ لە ژوورێکی ڕەق و ڕووق دانیشتووم. ھەموو سامانم تەختێک و دەستێک نوێن و دوو دەست بەرگی کۆن و نوێ و چەند کراسی چڵکن و چەمەدانێک و ساکێکی دەستی و چەند جلد کتێب و کۆڵێک کاغەزی بڵاوە و ئەسپێ لە گیرفانمدا سەوزەڵەتان عەرز دەکا. بەڵام زگتان پێم نەسووتێ. ئەو ژیانەم بۆخۆم ھەڵبژاردووە و دەنا دۆستی وام ھەن ئەگەر حەز بکەم پارووی لە زاری خۆیان دەردێنن و لە زاری منی دەنێن. \n\nتا ئەو نوختەم دانا زیندوو بووم و پشووم دەھات و دەچوو و ھیچ ڕەنگ مردن نەبووم. جا نازانم کەی سەر دەنێمەوە و کۆچی دوایی دەفەرمووم؟ \n\nلێرەشدا دەمەوێ شتێک بڵێم، بەپێچەوانەی زۆر ھونەرمەندی کورد من لە نەتەوەکەی خۆم ڕازیم. کەس تا ئێستا بێ حورمەتی پێ نەکردووم. داوای دراو و ماڵیشم لە کەس نەکردووە تا بزانم دەمداتێ یا نا. لە لێقەومانیشدا نانیان داومێ و ڕایان گرتووم. \n\nشێعریشم تەنیا بۆ دەربڕینی ئیحساسی خۆم داناوە و ھیچ ھەقم نییە منەتیان بەسەردا بکەم. ئەوان پێیان ناخۆش بێ یا خۆش من کە شێعرم بۆ ھات ناتوانم نەیڵێم. \n\n«گەلێک قسەم لە دڵا بوو، حیکایەتم مابوو\nکەچی لە بەختی کەچم خامە نووکی لێرە شکا»\n\nلەبەر شکانی نووکی خامە نییە کە لە گێڕانەوەی حیکایەتی دڵی خۆم واز دێنم. نا من وەک ھەموو ئینسانێکی کورد بەتایبەتی کوردێکی ئێرانی ھێشتا لە دنیایەکی پڕ لە ئەسراردا دەژیم و ناکرێ ڕازەکانی دەروونم ھەڵڕێژم. تۆ بڵێی کورد بگاتە جێگایەک و منیش ئەوەندە بژیم ھەرچی دەیزانم بینووسم و قازانجی لە زیان پتر بێ؟ \n\nئینسانم. \n\nژیانم پێ خۆشە. \n\nپێم خۆشە لە شاری ئاوەدان، لە شەقامی پاک و خاوێن لەگەڵ خۆشەویستان بگەڕێم. پێم خۆشە لە ژووری گەرموگوڕ لەسەر نوێنی نەرم وەرکەوم. پێم خۆشە سەر وەباسکێکی نەرم و نۆڵ بکەم. پێم خۆشە کام خۆراک خۆشە لەپێشم بێ، پێم خۆشە کام شەراب چاکە لە جاممدا بێ. دەمەوێ سەما و ھەڵپەڕینی نازداران تەماشا بکەم. دەمەوێ جوانترین بالە ببینم، بۆ چاکترین ئۆپێرا گوێ ڕابگرم. دەمەوێ بەرزترین سەمفۆنیم بۆ لێ بدرێ. نامەوێ دەربەدەر و سەرگەردان بم، بە تەنێ بە کێو و شاخاندا بگەڕێم. لە ئەشکەوت و زەندۆڵان بخزێم، لەسەر بەردی ڕەق بنووم. قۆنداغی ڕەق و ساردی تفەنگ بکەمە سەرین. نانی وشک و کەڕواوی بخۆم، ئاوی سوێر و گەرم بخۆمەوە، پێم خۆش نییە لاقەفرتە و چەنگەکڕەی نیوەگیانان ببینم، خوێن و فرمێسکم وەبەر چاو بکەوێ، پێم خۆش نییە بە تەقەی تفەنگ و گرمەی تۆپ و ھاڕەی تەیارە ڕابچەنم. \n\n- بەڵام: \n\nچ بکەم، کوردم\n\nکۆیلەم\nئەوانە ھەموو و تەنانەت کوژران و کوشتنم پێ لە کۆیلەتی خۆشترە. \n\nھێمن\n١٩٧٤/١/٢٣"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "شیعری ناو گۆڤارەکان", "poem_title": "بەهاری زەرد", "poem_description": "بۆ لەیلا قاسم - گۆڤاری سروە ژمارە ١، بەهاری ١٣٦٤ - ١٩٨٥", "poem_text": "هەمیشە دەرد دەبینم دەرد دەبینم\nدرۆی دوژمن، دەهۆی نامەرد دەبینم\nمەگەر زەردایی ناکەن چاوەکانم\nکە ڕەنگی نەوبەهاری زەرد دەبینم\n\n\n***\n\n\nبەسۆزەی با کە سکڵی دڵ گەشاوە\nدەروون پڕ سۆز و فرمێسکم خوناوە\nلەدووی لەیلا بە واوەیلاو و شیوەن\nدەڕۆم و پۆلی شینگێڕم بەدواوە\n\n\n***\n\n\nبزەی هاتێ گوتی: ڕووناکە ئاسۆم\nوەرە جەللاد پەتت باوێژە ئەستۆم\nئەوە پەت نییە مێداڵی ئیفتیخارە\nکە بوومە قارەمانی میللەتی خۆم\n\n\n***\n\n\nئەوەی بیست شاعیر و گریا بەزاری\nئەگەرچی بەسترابوو لێو و زاری\nگوتی: لەیلا هەمیشە پایەداری\nلە ژێر خاکا لەپێش چاوان دیاری\n\n\n***\n\n\nکە تۆ تۆرای لە چاوان وەک خەوی من\nلە بسکت ڕەشترە مانگەشەوی من\nبڕۆ مەجنون بە لەیلای خۆت مەنازە\nکە ناوبانگی پتر ڕۆیی ئەوی من"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "شیعری ناو گۆڤارەکان", "poem_title": "چوارینە", "poem_description": "بۆ پۆستەری عومەر خاوەر - گۆڤاری سروە، ژمارە٢، بانەمەڕی ١٣٦٧", "poem_text": "قارەمانی قادسیە نامەردە\nمرۆکوژە، دزە، ڕێگرە، جەردە\n\n\nنەتبیستووە چی کرد لە کوردی ئەودیو\nئەو زۆردارە فاشیستەی مێشک ڕزیو"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "شیعری ناو گۆڤارەکان", "poem_title": "کوردم و...", "poem_description": "گۆڤاری نیشتمان، ژمارە ٢، ساڵی یەکەم، خەزەڵوەری ١٣٢٢ - ١٩٤٣", "poem_text": "کوردم و داوای حقوقی پایەماڵی خۆم دەکەم\nماڵی خۆمە موڵکی کورد؛ داوایی ماڵی خۆم دەکەم\n\n\nموڵکی کوردستان ئیرسی باب و باپیری منە\nئیدعای حەقق و میراتی حەڵاڵی خۆم دەکەم\n\n\nهەروەکو باران لە چاوم دێتە خوارێ ئەشکی خوێن\nهەر زەمانێک بەرژەوەندێکی لە حاڵی خۆم دەکەم\n\n\nگەرچی لای ئاغا خەیاڵی خاوە میللیەت\nمن لەلام باشە هەتا ماوم خەیاڵی خۆم دەکەم\n\n\nمن لەدەس بێگانە قەت ناکەم شکایەت ئەی ڕەفیق\nگەر شکایەت کەم لە چەنگی مام و خاڵی خۆم دەکەم\n\n\nناسیحا بەس پێم بڵێ فیکری مەحاڵە فیکری تو\nنسحەتم ناوێ ئەمن فیکری مەحاڵی خۆم دەکەم\n\n\nڕۆژێ شێخم دیت و پێم گوت هەتبێ حیسی میللیەت\nپێی گوتم من چیم لەوانە داوە سواڵی خۆم دەکەم\n\n\nمن ئیتر ماهووت و شاڵی ئەجنەبی ناکەم لەبەر\nڕانکوچۆغەی خۆم لە بووزووی ڕەنگی شاڵی خۆم دەکەم\n\n\nچیدیکە زەحمەت لە بۆ منداڵی خەڵکی ناکێشم\nعیلم و زانست و هونەر فێری مناڵی خۆم دەکەم\n\n\nیا دەڕێژم خوێنی پاکی خۆم لەسەر ئەم مەقسەدە\nیانە فیکرێکی بۆ برای ڕووت و ڕەجاڵی خۆم دەکەم\n\n\nچاوەدێری ڕۆژی خۆشی جێژنی سەربەستیم ئەمن\nگەر مودارا وا دەگەڵ ئەمڕۆژی تاڵی خۆم دەکەم"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "شیعری ناو گۆڤارەکان", "poem_title": "مەحکەمەی ئیستیقلال", "poem_description": "گۆڤاری نیشتمان، ژمارە ٢،١٣٢٢-١٩٤٣ <br> ( ئەم هەڵبەستەی ژێروو چەند دڵۆپە فرمێسکێکە کە لە شینی شەهیدانی ڕێگای سەربەخۆیی کورددا ڕژتوومە و پێم وایە هەموو کوردێک چ خوێن گەرم بیت چ خوێن سارد بەخوێندنەوەی شێعرەکان بێ ئیختیار فرمێسک دەڕێژێ و تووک و لەعنەت لەم مەحکەمە مەنحووسە (کە تروسکەی هیوای کوردی کوژاندەوە و سەربەخۆیی کوردستانی وەدواخست، بێ سووچ و تاوان ئەمری هەڵا وەسینی جەنابی شێخ عەبدولقادر و هاوڕێکانی دەرکرد و لە شینی ئەواندا نەتەوەی کوردی بۆ هەمیشە دەسوئەژنۆ دانا ) دەکا ).", "poem_text": "دوێ شەوێ گریام هەتا ڕۆژ، پێت بڵێم بۆچی برا\nمەحکەمەی مەنحووسی ئیستیقلال وەبیرم هاتەوە\n\n\nڕیزەیان بەستبوو لە پێش چاوی منا گشتی هەموو\nئەم شەهیدانەی کە خنکاون بەسەد ئاواتەوە\n\n\nپاک بەکفنێکی لە خوێنا شەتڵ و لێوێکی بەبار\nپاک بەڕەنگێک و قیافێکی پەڕیوو و ماتەوە\n\n\nهاتە گوێم لێکڕا دەیانگوت ئێمە کوژراین بێ خەتا\nمیللەتی کورد تا بە کەنگی تۆڵەمان ناکاتەوە\n\n\nمن لەسەر لوتکەی بڵیندی کێو لە حەق داوا دەکەم\nتۆش بپاڕێوە جەنابی شێخ لەسەر ڕووی تاتەوە\n\n\nبەڵکو ڕوحمێکی بکا پێمان خوداوەندی ڕەحیم\nچیدیکە ژێر دەس نەبین دیسان وەسەرمانخاتەوە\n\n\n(هێمنا) پێت وانەبێ یەزدانی بێ هاواڵ و فەرد\nکەیفەری ئەم زوڵم و زۆرە، بێ حیساب ناداتەوە"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "شیعری ناو گۆڤارەکان", "poem_title": "هەڵدەکەم", "poem_description": "گۆڤاری کوردستان، ژمارە ٢، ساڵی یەکەم، ٣٠ سەرماوەز ١٣٢٤-٢١ دیسامبر ١٩٤٥", "poem_text": "من کە بێدەنگم ئەوێستا چاوەنۆڕی هەل دەکەم\nهەل کە بۆم هەڵکەوت ئەنجا باسکمی لێ هەڵدەکەم\n\n\nزۆر بەئومێدی خودا لەو خاکە پاکەی دەردەکەم\nدوژمنە بێگانە ئاخر چۆن دەگەڵ وی هەڵدەکەم\n\n\nنابی چیدی داری من بخوات و لێی سواربی حەریف\nداری دامەی خۆم لەبۆ لای خانی ئاغا هەڵدەکەم\n\n\nنایەڵم تاریکی چیدیکە وڵاتم داگرێ\nخوا مەدەدکار بێ چرای زانستی تێدا هەڵدەکەم\n\n\nوەک جگێن وایە زەمان هەر کەس جگی خۆی تێدەخا\nتا چەقی هەمووان بهینێ من جگی خۆم پەل دەکەم\n\n\nنامەوێ من سەربڵندی خۆم و دایم کۆشش\nبۆ بڵیندی و بەرزی و، ئازادبوونی گەل دەکەم\n\n\nقەت دەگەڵ بێگانەکان وەڵڵاهی دانووم ناکوڵی\nمن کە شاهێنم چلۆن ئاخەر ڕەفیقیی قەل دەکەم\n\n\nهەر کەسێ دەربارەی ئەو قەومە بەد بدوێ برا\nوا دەدەم مستێک لە زاری من ددانی کەل دەکەم\n\n\nهەر کەسێ بۆ لای سنوور و سەرحەدی خاکی وەتەن\nبێ، دەدەم بەردێک لە لاقی دەسبەجێ ئەو شەل دەکەم\n\n\nهێندە فێڵاویم کە دوژمن وێم کەوی تا هەردوو گوێ\nقوم دەبێ، چونکە بەفێڵ ئەو تووشی لیتە و زەل دەکەم\n\n\nخۆش بی بووزووی خۆم چ محتاجم بەپەشمی خاریجە\nتاکو جاوی خۆم هەبی بۆ جامەیی مەلمەل دەکەم\n\n\nساردی و گەرمی ڕۆژگارم چێشتووە بەخودا گەلێک\nبێ ئەوەی محتاجی کەس بم مشکلی خۆم حەل دەکەم\n\n\nدوێ شەوێ دایکی وەتەن (هێمن) لە خەودا پێی گوتم\nڕۆڵە کردارت حیسابە، کەنگی گوفتار حەل دەکەم"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "شیعری ناو گۆڤارەکان", "poem_title": "بەهاری زانین", "poem_description": "گۆڤاری هەڵاڵە، ژمارە ١، ڕەشەمەی ١٣٢٤-١٩٤٥", "poem_text": "ئەوا هات مانگی خۆشی خاکە لێوە\nنەما سەرما و بووران و کڕێوە\n\n\nپەڵەک ڕەش کەوتە کوێستانی وڵاتمان\nبەبا و باران و لەنگێزە و شڵێوە\n\n\nلە کێو و کەژ گیاو و گژ بەبارە\nئیتر دەرچوو مەڕوماڵات لە لێوە\n\n\nلە لێوی جۆگەلە مێلاقە ئەوڕۆ\nلە گوین سەربازی سوور وێستا بەپێوە\n\n\nنەوەک کاکۆڵی یارم بەڵکە سونبوڵ\nوەکو ژاپۆن و ئەڵمانی پەشێوە\n\n\nنە هەر دێوانە بۆ سەیر و تەماشا\nئەوێستا عاقڵ و زاناش لە کێوە\n\n\nتەماشای مامی جووتێر کە لە دەشتا\nبەدڵگەرمی خەریکی وەرد و شێوە\n\n\nبەهارە گوڵ سەری هێنا دەرێ تۆش\nهەڵستە کوردە چیدی سەرمەنێوە\n\n\nهەموو قەومێک وەسەرکەوتووە لە هەوراز\nبەشی تۆ کوردە تاکەی هەر نشێوە\n\n\nبخوێنە فێری زانست و هونەربە\nلەلای کوللی کەسێ جاهیل دزێوە\n\n\nوەرە فێری تەمەدون بە عەزیزم\nهەتا خەڵکی نەبێژن کوردە دێوە\n\n\nمەبە مەئیووس و ئومێدت قەوی کە\nفریشتەی جوانی سەربەستیت بەڕێوە\n\n\nئەوەندەت فەرقە ئازاد نیت وەکو خەڵک\nدەنا فەرقت نییە زەڕێک بەشێوە\n\n\nئەوەش موژدەت دەمێ هەر بەو زووانە\nدەبی ساز، هەڵپەڕە جا تۆش لە جێوە\n\n\nهەتا پێیێک لە بێرلین بچنە پێشی\nسوپای سوور، دێتە پێش ئازادی ئێوە\n\n\nبژی مارشال ستالین پێشەوای ڕووس\nکە ئازادی لە گێتی دابەشێوە"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "شیعری ناو گۆڤارەکان", "poem_title": "جێژنی ئازادی", "poem_description": "ڕۆژنامەی کوردستان، ژمارە ١٢، . ٢ی ڕێبەندان ١٣٢٤-٩ فوریە ١٩٤٦", "poem_text": "نەوجەوانانی ژیر و وریای کورد\nپیرەپیاوانی پیاو و ئازای کورد\n\n\nبێچوە شێرانی چاپک و بێباک\nتازە لاوانی میللی و خوێنپاک\n\n\nنەونەمامانی باغچەی ئاوات\nکاربەدەستانی حیزبی دیموکرات\n\n\nئەی ئەوانەی کە چاو بەگریان بوون\nدژ و داماو، کز و پەرێشان بوون\n\n\nبۆ وەتەن ڕۆژ و شەو دەگریان زار\nدیتو لەو ڕێیەدا هەزار ئازار\n\n\nبەش بڕاو بوون لە خۆشی و شادی\nدەرکرابوون لە باغی ئازادی\n\n\nموژدە بێ لێو کە پاش گەلێک زەحمەت\nپاشی زۆر ڕەنج و تاڵی و مەینەت\n\n\nپاشی تاڵان و جەنگ و دەربەدەری\nپاشی کوشتار و شین و قوڕبەسەری\n\n\nپاش وەی سەد مەزن، هەزار سەردار\nلەسەر ئازادی ڕۆوینە سەر دار\n\n\nپاشی وەی سەدهەزار کوڕی لاوچاک\nدەستی دوژمنان: لە خوێن و خاک\n\n\nگەوزی بوو دایکی بۆی لە سینگی دا\nبەزەیی هات بە حاڵی ئێمە خودا\n\n\nیاریدەی داین و کردیە مەئموور\nبۆ نەجاتدانی کوردی، هۆردووی سوور\n\n\nمیللەتی کوردی بێکەسی ڕزگار\nکرد، لەژێر چەنگی دوژمنی زۆردار\n\n\nکوردەواری بەجارێ ئازاد بوو\nکوردی غەمگین بە کەیف و شاد بوو\n\n\nئاشکرا هەڵکراوە بەیرەقی کورد\nهاتەوە دەستی لاوی کورد حەقی کورد\n\n\nتێپەڕی ڕۆژی ڕەش نەما دەمی خەم\nڕۆژی کورد هاتەدەر لەژێر مژ و تەم\n\n\nبۆمە ئەو ساڵەکە چلۆن زستان\nخۆشترە زۆر، لە مانگی جۆزەردان\n\n\nگەرچی ئێستا نەماوە گوڵ لە چەمەن\nوەک گوڵە ڕوومەتی کوڕانی وەتەن\n\n\nئیستەکانە تەواوی میللەتی کورد\nکچ و کوڕ پیاو و ژن درشت و ورد\n\n\nبێ خەم و لێو بەخەندە و شادن\nبۆچی چونکو ئەوێستە ئازادن\n\n\nئەی برایانی میللی و دڵسۆز\nڕۆژتان باش و جێژنەتان پیرۆز\n\n\nئەوی ئاواتی ئێوە بوو دیتو\nنیشتمان سەربەخۆ و ئازاد بوو\n\n\nبەیرەقی جوانی ئێمەیە ئێستا\nدەیشەکێنی لە هەر بڵیندێک با\n\n\nکاری خۆمان بە دەستی خۆمانە\nئێستە با کوێربێ چاوی بێگانە\n\n\nتا هەزار ساڵی دیکە ئیستالین\nهەر بژی یاڕەبی: بڵێن ئامین\n\n\nچونکە دەربەست حەقی زەعیفانە\nلاگری دیل و بێ نەوایانە\n\n\nبۆ ئەوەی بێکەسان بکا مەسروور\nپایەدار بێ و بمێنێ هۆردووی سوور\n\n\nپێشەوامان بژی لەبۆ خزمەت\nکردنی، دین و مەزهەب و میللەت\n\n\nڕەبی هەر کەس کە دوژمنی کوردبی\nهەردوو چاوی دەرێ و ملی وردبی\n\n\nبمرە (هێمن) کە تۆ لەسەر زیادی\nمایەوە، چونکو دیتت ئازادی"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "شیعری ناو گۆڤارەکان", "poem_title": "دەمەتەقەی دوو خوێنمژ!", "poem_description": "گۆڤاری هاواری نیشتمان، ژمارە ١، ساڵی یەکەم، خاکەلێوە ١٣٢٥- ٢٠ مارس ١٩٤٦", "poem_text": "سیراج ئۆغڵوو: \n\n\nیاخوا بەخێرێی سەرچاوەکانم\nخوا دەوامت دا ئارامی گیانم\n\n\nنوری سەعید: \n\n\nخۆ بێ ئەزیەتی، ئەلحەملای چاکی\nقەزا و بەڵا دوور بۆ وا خەمناکی\n\n\nسیراج ئۆغڵوو: \n\n\nچۆن خەمناک نەبم زۆر پیس قەوماوە\nدیسان کوردەکان زۆریان هێناوە\n\n\nهەموویان داوای حەقی خۆ دەکەن\nگەف و هەڕەشە لە من و تۆ دەکەن\n\n\nدەڵێن ئەو خاکە خاکی کوردانە\nنایەڵین چیدی بیخوا بێگانە\n\n\nخۆ تۆش دەزانی کە کوردەواری\nلە قیسمان بچی تووش دێین هەژاری\n\n\nگەنم و جۆی ئەوە رزق و بژیومان\nبەنەوتی ئەوە ڕووناکە دیومان\n\n\nئەو گەنمە نەبێ لە برسان دەمرین\nئەو نەوتە نەبێ شەوکوێری دەگرین\n\n\nتەدبیرێک بکە هەتاکو زووە\nتا هەل و فرسەت لە دەس نەچووە\n\n\nنوری سەعید: \n\n\nلەمنت نەکەوێ بۆ دابزڕکاوی\nبۆچی وەکو کەر لە قوڕێ ماوی\n\n\nئەتو لەکنەخۆت تورکی خوێنمژی\nبەدفەڕ، شەڕانی، ڕێگر، پیاوکوژی\n\n\nتورکی لەوەی پێش وا خوێڕی نەبوون\nوەک گورگی برسی بە خشەوە دەچوون\n\n\nهەر ئێوە نەبوون لە دەورەی کەمال\nلاقی کوردانو دەگرت وەک گەماڵ\n\n\nژن و منداڵ و گەورەتان کوشتن\nخوێنی ملیۆن و نیوێکو ڕشتن\n\n\nئێستاش نەچووە بچی وەخۆکەونەوە\nگەورە گەورانیان لەدار دەنەوە\n\n\nبیانگرن بیانکوژن بیانخەنە نێوبەند\nئەفەندم بەسم ئەتۆ بدە پەند\n\n\nسیراج ئۆغڵوو: \n\n\nمنیش بەشی خۆم جەزرەبەم داون\nبەڵام داخەکەم دانەمرکاون\n\n\nکورد گیایەکە هەر چەندی بیدروون\nهەڵدەداتەوە دیسان هەڵەسوون\n\n\nتەدبیرێکی دی بکە ئەفەندی\nیابا عەجایب بۆ وا دڵمەندی\n\n\nنوری سەعید: \n\n\nبرا مام ئینگلیس ئاغای خۆمانە\nهەتا ئەومان بی خەمی چیمانە\n\n\nپەنای بۆ دەبەین دەیانکا چارە\nفریویان دەدا بەپوول و پارە\n\n\nبۆیان ساز دەکا سەد شێخ و مەلا\nبەسەریان دێنێ سەد دەرد و بەڵا\n\n\nعەشیرەتەکان دێنێتە ژێر بار\nبەدرۆ و دەرەسە بەپوول و دینار\n\n\nسیراج ئۆغڵوو: \n\n\nعەجەب تەرتیبێک دەستت بە... \nوەڵاتت پیس کرد هەستە لەکنم\n\n\nباوی نەماوە کەڵەک و دەهۆ\nکورد فریو ناخوا ئەبەدی بەدرۆ\n\n\nکوردی ئەو عەسرە هێندە شەیتانن\nئەمن و توو و چەرچل بەکەر دەزانن\n\n\nوا لامەزهەبن کوردی ئەو دەورە\nنەشێخیان ماوە نە مەلای گەورە\n\n\nعەشیرەتەکان هەستان لە خەوێ\nپشتیان لێک بەستووە ئازادیان دەوێ\n\n\nنوری سەعید: \n\n\nکەوابێ برا سەڵا لە خۆمان\nمانگامان مرد و بڕاوە دۆمان"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "شیعری ناو گۆڤارەکان", "poem_title": "شینی ژنە کوردێک", "poem_description": "گۆڤاری هەڵاڵە، ژمارە ٣، ساڵی یەکەم، بانەمەڕی ١٣٢٥ - ١٩٤٦", "poem_text": "١\n\nهەی داد هەی بێداد هەی ڕۆ ڕۆڵە ڕۆ\nهەی ڕۆڵە داخی گرانم بۆ تۆ\n\n\nهەی کوێنم دەبەر ڕۆڵەی جەوانم\nوەی قوڕم وەسەر مایەی ژیانم\n\n\nدایکەکەت بمرێ ڕۆڵەی نازدارم\nدەک نەژیم پاش تۆ شۆڕەسوارم\n\n\nنەمێنم لەبۆ دەست و جڵەوت\nکوانێ؟ بۆ نایە ئەوڕۆ هەوهەوت\n\n\nهەناوم ڕەش بێ بۆ قژی ڕەشت\nجەرگم خرابێ بۆ کوڵمەی گەشت\n\n\nحەیف بۆ چاوی وەکو بادامت\nدرێغ بۆ بەژنی وەک نەونەمامت\n\n\nڕۆڵە گیان ئەتۆ هێشتا جحێڵی\nچ وەختی وەیە من بەجێ بێڵی\n\n\nهەی داد هەی بێداد هەی ڕۆ ڕۆڵە ڕۆ\nبریا مردبام من لەباتی تۆ\n\n٢\n\nمنی هەژاری پیری زگ سووتاو\nچۆن پاش تۆ بژیم ئاخر شۆڕەلاو\n\n\nکون کونە دڵم لەتلەتە جەرگم\nبۆ تۆ تاقانەی جوانە مەرگم\n\n\nشەرتە من سەرم بۆ تۆ شین بکەم\nهەتا بمێنم بۆ تۆ شین بکەم\n\n\nگوڵە گەشەکەم بۆ سیس بووی وا زوو\nبردت بۆ ژێر خاک هەزار ئارەزوو\n\n\nبۆ بەجێت هێشتم بەدبەختت کردم\nڕۆیشتی بۆ کوێ بۆ چیت نەبردم\n\n\nمنت بەجێ هێشت لەو کەلاوەدا\nبۆ خۆت ڕۆیشتی بۆ خزمەت خودا\n\n\nهەی داد هەی بێداد هەی ڕۆ ڕۆڵە ڕۆ\nدێ لە دەروونم لە سوێی تۆ بۆ سۆ\n\n٣\n\nدەزانی بۆچی ڕۆڵەی نازەنین\nدەبەستم لەسەر گۆڕت کۆڕی شین\n\n\nبۆیە ناگریم ئەی لاوی خوێنپاک\nبەجوانەمەرگی تۆیان خست لە خاک\n\n\nبۆیە دەگریم ئەو چەرخی چەپگەرد\nماوەی پێنەدای وەکو پیاوی مەرد\n\n\nلەسەر نیشتمان خۆت بەکوشت بدەی\nهاوخوێنەکانی خۆت ڕزگار بکەی\n\n\nبەخێوم کردی ڕۆڵە وەک بەران\nتا بۆ نیشتمان بتکەمە قوربان\n\n\nکەچی تۆی کوشت و نەیهێشت ئاسمان\nقوربانیێک بکەم من بۆ نیشتمان\n\n\nهەی داد هەی بێداد هەی ڕۆ ڕۆڵە ڕۆ\nمن و نیشتمان بێ کەسین ئەوڕۆ\n\n٤\n\nلە خاک و خوێنا ئەگەر گەوزیبای\nلەسەر ئازادی و سەربەستی: بەخودای\n\n\nغەمم نەدەبووی بۆت نەدەگریام\nچۆن مردنی وا زۆر خۆشە بەڵام\n\n\nڕۆڵە بە مەرگی تەبیعی مردن\nئەویش بۆ کوردان عەیبە لەکن من\n\n\nحەیف گیانەکەم حیزانە مردی\nحەیف وەک پیاوی ئازا نەمردی\n\n\nحەیف ئەی گەنجی خاوێن وەکو گوڵ\nمردی و ئارەزووی من نەبوو حاسڵ\n\n\nئۆف ڕۆڵە مردی نەگەییم بەمراد\nئۆف ڕۆڵە مردی و کورد نەبوون ئازاد\n\n\nهەی داد هەی بێداد هەی ڕۆ ڕۆڵە ڕۆ\nبرینی جەرگم قەت ناکرێ پەرۆ"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "شیعری ناو گۆڤارەکان", "poem_title": "کوردەگیان", "poem_description": "گۆڤاری نیشتمان، ژمارە ٧-٨-٩، بەهاری ١٣٢٤-١٩٤٥", "poem_text": "لە غوڕابی خەوێدای دوژمنت بێدارە کوردەگیان\nهەڵستە لەم خەوە ئیمڕۆکە جەنگەی کارە کوردەگیان"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "پاشەرۆک", "poem_title": "فرمێسکی ڕونوو", "poem_description": "مەهاباد - ١٣٥٨/١٢/٣", "poem_text": "تۆ گوتت: (من ئاشقی سەوداسەر و دینم دەوێ)\nمن گوتم: (تاکو بەئاواتت بگەی دینم دەوێ)\n\n\nهەڵکەوێ تاوێکی چاوێکی لە دیدارت بکەم\nتا بزانی کوانێ بۆ جوانێ دڵ و دینم دەوێ؟ \n\n\nبزگوڕی ڕەش دابپۆشێ ڕوومەتی گەش تا بەکەی؟ \nشاعیری گەشبینم و کوا؟ چاوی ڕەشبینم دەوێ؟ \n\n\nئەی پەریزادی مەهابادی! ئەتۆ ون بووی لە من\nتۆم هەبێ لە کوێ پەریزادە و پەری چینم دەوێ\n\n\nڕووتم و یاقووت و ئاوریشمم لەبیر ناچێتەوە\nلێوی سوور و ئاڵ و بسکی خاو و چین چینم دەوێ\n\n\nتۆ نەدیوی بۆیە شەو چاو لە ئاسمانێ بڕی\nتۆ بەدی کەم گرشە گرشی مانگ و پەروینم دەوێ؟ \n\n\nتا وەکو ساقی ئەجەل نەمداتێ تاڵاوی نەمان\nچاوە بڕکە، دەس بزێوی، ماچی شیرینم دەوێ\n\n\nژوانی بن سیلە و پەسیوی لاوەتی یادی بەخێر\nبۆ ئەوەی پیرانە نەمرم یادی دێرینم دەوێ\n\n\nکوانێ ئەو شەوگارە بێدەنگە لە ژوانگەی جێ هەوار؟ \nکچ ڕەوەک بوو من گوتم: هێدی بە! حەجمینم دەوێ\n\n\nکوانێ ئەو ڕۆژەی کە سەرچۆپیم دەگرت بانگم دەکرد\nدۆم دەوێ، دۆی قۆڵ بەبازن و پەنجە نەخشینم دەوێ؟ \n\n\nشاعیرم، جوانی پەرستم، دڵتەڕم، شێتم، لە شۆق\nکێوی بژوێن، دیمەنی جوان دەشتی ڕەنگینم دەوێ\n\n\nمن بە فرمێسکی ڕونووی کوێستانی کورد پەروەردە بووم\nکوڵمی ئاڵ و چاوی کاڵ و سینگی بەفرینم دەوێ\n\n\nخۆشەویستی من کچە کوردێکە پاک و نازەنین\nباخەوانە پیرەم و باخی بە پەرژینم دەوێ\n\n\nنامەوێ ڕوو بگرێ تا دەمرێ بە فێڵبازی و درۆ\nیاری، نازداری، لەباری، دیاری شەرمینم دەوێ\n\n\nمن تەشی ڕێسێکی وەک شیرنی (وەفایی)م بۆ چییە؟ \nکیژی وریای چاوکراوەی فێرە زانینم دەوێ\n\n\nبۆ دەبێ زێندین لە زیندانم بکا چونکە گوتم: \n(ئەز مەمم، خەستەی خەمم، کوشتەی ئەمم زینم دەوێ؟ )\n\n\nنایەڵن قەت چێژی ئازادی بچێژم من دەنا: \nخوێنی شیرینم دەوێ کوا تەرمی خوێنینم دەوێ\n\n\nبواری وەم نادەن لەنێو مێرگە (چەکۆ) هەڵتوتەکێم\nچونکە پرسەی دایکی مل بەکوێن و سەر شینم دەوێ\n\n\nنایەڵن ئاسوودە دانیشم لە لاپاڵی چیام\nقاسپە قاسپی خاسەکەو، بێ گرمەیی مینم دەوێ؟ \n\n\nئارەزوومە هەرچی ئینسانە بەئازادی بژی\nچۆن گەلی داماو و دیل و مات و خەمگینم دەوێ؟ \n\n\nنامەوێ خوێن بڕژێ یا بۆنی کەلاکی کۆن بکەم\nڕەنگی مێلاقە و گوڵاڵە و بۆنی نەسرینم دەوێ\n\n\nهەڵپەڕین و پێکەنین دەبزێوێ هەستی ناسکم\nکوا دڵی پڕ ئێش و ئۆف و جەرگی بەبرینم دەوێ؟ \n\n\nدەرزی ئاژن بوو دڵم لە سوێی شەهیدانی نەمر\nبەس نییە، مەودام بدەن تۆزکاڵێ تەسکینم دەوێ\n\n\nجێی گەرم، پارووی نەرم خۆشە، بەڵام بۆ مافی خۆم\nسێبەری ئەشکەوتی سارد و نوێنی بەردینم دەوێ\n\n\nبۆ بەزاری مەزنیخوازی تاڵە وەک کەکرە و زەرەند\nگەر بڵێم من پاسەوانی قەسری شیرینم دەوێ؟ \n\n\nدێوی شەڕ سمکۆڵ دەکا لێم و دەبوڵێنێ دەڵێ\nبۆ لەسەردانی هەموو ئێوە تەورزینم دەوێ\n\n\nبۆ فریشتەی داد بەسینەی پڕ لە کینە و داخەوە\nهاتە کوردستان گوتی: ڕەجمی شەیاتینم دەوێ\n\n\nسەققز و سەردەشت و سابڵاخ و سنەی کرد غەرقی خوێن\nسێی تری ویستن گوتی: بۆ سفرە حەو سینم دەوێ\n\n\nکەی ڕەوایە بمدەنە بەر گوللە یا ڕاوم بنێن؟ \nگەر گوتم کوردم لە کوردستانی خۆم ژینم دەوێ\n\n\nکورد مەگەر کوندە کە هەر وێرانە بێ هێلانەکەی؟ \nنیشتمانی ئاوەدانی جوانی ڕەنگینم دەوێ\n\n\nزۆر بەئاواتم کە کوردستانەکەم بێ کێشە بێ\nئاشتیخوازم کوا وڵاتی پڕ ڕق و قینم دەوێ؟ \n\n\nتا نەهێڵم شوێنەواری نالەباری پەهلەوی\nنەگبەتی زۆردارەکان و خۆشی مسکینم دەوێ\n\n\nلاشەڕم، کوا بەدفەڕم ئەمما لەسەر مافی ڕەوام\nدەست و چەک، ئیمان و هیوا و هەستی ئاورینم دەوێ\n\n\nبۆ نەجاتی ئەم گەلە کۆیلە و هەژار و بێکەسە\nگیانی پاک و بیری تیژ و ڕێگە ناسینم دەوێ\n\n\nبۆ بەگژداچوونی زۆرداری و هەژاری و ناهەقی\nکارگەر و جووتێری ئاگا و مستی ئاسنینم دەوێ\n\n\nسەخت و ناهەموارە ئەم ڕێگایە کوردی کۆڵنەدەر\nبۆ خەباتێکی درێژ خایەن گوڕ و تینم دەوێ\n\n\nدوای نەجات بۆ ئاوەدانی و خۆشی خاپوورە وڵات\nکۆمەڵێکی چاک و پاک و ڕاست و وردبینم دەوێ\n\n\nبۆ خەباتی هاوبەشی یەکسانی توندوتیژی گەل\nلاوی کارامەی بە جەرگ و کیژی سەنگینم دەوێ\n\n\nکیژ و کوڕ بگرن لە دەوری گۆڕی هێمن ڕەشبەڵەک\nمن کە شینگێڕی شەهیدانم لە کوێ شینم دەوێ"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "پاشەرۆک", "poem_title": "زیندەبەچاڵ", "poem_description": "١٩٧٦/١١/١٥", "poem_text": "پڕ نەبێ جامی بەتاڵم تا کەی؟ \nنەشەکێ باڵی خەیاڵم تا کەی؟ \n\n\nهاوسەر و دەستەملانی ژانم\nگیانەکەم! نایەوە باڵم تا کەی؟ \n\n\nشەو لە تاریکی و بێدەنگیدا\nڕۆژەکەم! بۆ تۆ بناڵم تا کەی؟ \n\n\nهەر لە یادی سەری بسکت دابم\nگیانە! ئاشوفتە بێ، حاڵم تا کەی؟ \n\n\nهەر منەتباری شەراب و مەی بم\nحەسرەتی چاوی کەژاڵم تا کەی؟ \n\n\nهەر لە ماچی دەمەکەت بێ بەش بم؟ \nلێوی وشک و دەمی تاڵم تا کەی؟ \n\n\nهەوەسی گەستنی کوڵمەم تا چەند؟ \nئارەزووی مشتنی خاڵم تا کەی؟ \n\n\nشینە میوانی شەوانی دووریم\nشادی، ڕوو ناکەیە ماڵم تا کەی؟ \n\n\nمن لە دووڕەنگی بە دڵ بێزارم\nڕەنگی زەرد، دیدەیی ئاڵم تا کەی؟ \n\n\nمن وەکو هەنگێ هەڵاڵەم مشتوون\nژینی نێو گەند و هەڵاڵم تا کەی؟ \n\n\nمن بەشێلانی چەمەن ڕاهاتم\nهاتوچۆی نێو دڕ و داڵم تا کەی؟ \n\n\nبۆ سەرینچاوە و کانیاوی ڕوون\nهەڵوەرێ ئەشکی زوڵاڵم تا کەی؟ \n\n\nمن هەڵۆ بووم و چیا هێلانەم\nژێر چەپۆکی قەل و داڵم تا کەی؟ \n\n\nقەفەزی دژمنی بەدخوودی دڵڕەق\nهەڵوەرێنێ پەڕ و باڵم تا کەی؟ \n\n\nسەرە نێزەی ستەم و زۆرداری\nبنجنێ سینگی مەتاڵم تا کەی؟ \n\n\nگورگی بێدادی لە گیانم بەربوو\nئێشی جێ گاز و قەپاڵم تا کەی؟ \n\n\nمن پەلەقاژە و هاوارێ نەکەم\nئەو بڵێ زاڵم و زاڵم تا کەی؟ \n\n\nکوتکی بێدادی هەر بکوتێ کاسە سەرم\nکار نەکا دەست و زوخاڵم تا کەی؟ \n\n\nئەو کە زاری ڕقی دەرکێشاوە\nمن زمان بەستە و لاڵم تا کەی؟ \n\n\nپۆشتە و تێر و پڕ و خۆش لەوەڕە\nبرسی و ڕووت و ڕەجاڵم تا کەی؟ \n\n\nتەم و مژ، بەندەن و دەشتی گرتم\nهەڵنەکا سروە شەماڵم تا کەی؟ \n\n\nبەس نەبێ دەسبەسەری و دەربەدەری\nنەچمەوە نێو کوڕ و کاڵم تا کەی؟ \n\n\nباخەوانانی جیهان پێم ناڵێن\nبۆ وەری میوەیی کاڵم تا کەی؟ \n\n\nمانگ و مێریخی دەپێوێ ئینسان\nمنی کورد، زیندە بە چاڵم تا کەی؟ \n\n\nچاوەڕێی تیشکی هەتاوی هیوام\nنەڕەوێ هەور و گەواڵم تا کەی؟"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "پاشەرۆک", "poem_title": "بەهار هەر دێ", "poem_description": "١٩٧٧/١١/٩", "poem_text": "لە گیاندانا دەگوڕێنم بژی هەر کورد و کوردستان\nبەگوللەی دژمنانی گەل دڵیشم بێتە ڕاوەستان\n\n\nپشووی دواییم دەخوێنم بۆ گوڵ و گوڵزاری ئەم خاکە\nلە سایەی ئەم گوڵ و گوڵزارەیە بوومە هەزار دەستان\n\n\nدەزانن زامی دیلی چەند بەئێش و چەند بە ئازارە! \nدەبێ ڕابێین هەتا ئێمەش دەگەینە ڕێزی سەربەستان\n\n\nخەتای خۆمانە تا ئێستا کە هەروا کۆیلە و دیلین\nئەوانەی شاد و ئازادن کەمێ زووتر لەخەو هەستان\n\n\nنەتاندیوە کە ڕووباری خوڕێن بەردی دەقەڵشێنێ\nوەهاش هەر زۆرداری دەسووتێنێ گڕی هەستان\n\n\nلە مەیدانی شەڕانخێوی خەباتی قەڕنی بیستەمدا\nسەرم سووڕما کە ئەسپی سووکەسواری کوردی بۆ وەستان\n\n\nوەڵامی دامەوە پیرێکی ئازادەی جهاندیدە: \nخەتای سواران نەبوو پێش سوارەکانمان قورس و ناوەستان\n\n\nهومێدێ بەرمەدەن ڕێگەی خەبات بگرن بڕۆنە پێش\nتەماشای خەڵکی تێکۆشەر بەدیکتاتۆری چۆن وەستان\n\n\nهەتا کەنگێ سیاچاڵی بەسامی دژمنی زاڵم\nپڕاوپڕ بێ لە ڕۆڵەی گەل جمەی بێ وا لە دەس بەستان؟ \n\n\nهەتا کەی ئەشکی خوێنینی کچە کوردی برا کوژراو\nلە جێی بادە و لە بەزمی دژمنان بدرێتە دەس مەستان\n\n\nمەترسن ڕۆڵەکانی قارەمانی گەل لە گیانبازی\nلە کۆڕی ئەم خەباتە بێ وچانە تاقە یەک کەستان\n\n\nسەهۆڵبەندانی بێدادی ئەگەرچی تووش و دژوارە\nبەڵام لێم سوورە وەک ڕۆژێ بەهار هەر دێ لەدووی زستان\n\n\nبەخەڵکی عالەمی سەلماندووە تاریخی ئازادی\nدەبێ زاڵم لەبەر تێکۆشەران بەرداتەوە دەستان"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "پاشەرۆک", "poem_title": "ڕەوەز ورد نابێ", "poem_description": "١٣٥٨/٢/٢٧", "poem_text": "زەوی! ئێستاش لەڕووت هەڵدێ بدەی سووڕ؟ \nنەڕووخای ئاسمانی پیری پشت کووڕ؟ \n\n\nکە حاڵی زارمان ئاوا دەبینن\nکە ماڵی زاڵمان ئاوا دەبینن\n\n\nکە مەرگی کاوەکانی چاک دەبینن\nکە جەرگی کیژەکان پڕ چاک دەبینن\n\n\nکە کۆڕی شین، بەهاری سوور دەبینن\n(ئەمین)ی نا ئەمین مەئموور دەبینن\n\n\nکە بووکی سووری بێ زاوا دەبینن\nکڕووزەی بێ گۆنای ساوا دەبینن\n\n\nکە سۆمایی لە چاو باوکان بڕاوە\nبەرۆکی پیرە دایکان دادڕاوە\n\n\nکە کوندی شووم لە گوندی کورد دەخوێنێ\nکە گەنجی کورد دەگەوزێنێ دەخوێنێ\n\n\nکە تەختی بەختی کورد بێ خێو دەبینن\n(سولەیمانی) ئەسیری دێو دەبینن\n\n\nبناری لێژ و ناهەمواری هەڵگورد\nدەبینن بۆتە دەشتی کەربەلای کورد\n\n\nبەناهەق خوێنی تێکۆشەر دەڕێژن\nشەهیدی بێ سەر و بێ شوێن دەنێژن\n\n\n***\n\n\nبەڵام با تێ بگا ئەو دوژمنەی پەست\nڕەوەز ورد ناکرێ هەرگیز بەداردەست\n\n\nدەبێ کوند هەر بەرەو وێرانە بفڕێ\nهەڵۆ لەو کێوە سەربەرزانە نەبڕێ"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "پاشەرۆک", "poem_title": "بەهاری ئاڵ", "poem_description": "١٣٥٨/١/١٠", "poem_text": "لەمێژە ئاواتی منە\nببینم وڵاتی سنە\n\n\nزێدی کۆن و ڕەسەنی کورد\nبەدرێژایی تەمەنی کورد\n\n\nڕوانگەی هەزاران کارەسات\nبنە و مەتەرێزی خەبات\n\n\nشوورەی سەختی بەرەنگاری\nپردەی وەختی فیداکاری\n\n\nبۆسەی پێشمەرگەی کۆڵنەدەر\nگۆڕخانەی سوپای داگیرکەر\n\n\nبچمە لانی بەچکە شێران\nقەڵاگای تەنگانەی مێران\n\n\nجێ پەیکانی تیر ئەنگێوان\nجێی پێکانی دەس بزێوان\n\n\nخاکی نەتەوەی نەبەزم\nهەر گوتوویە ئەزم ئەزم\n\n***\n\nتێر تێر بڕوانمە دیمەنی\nلە خۆشیانی ببم خەنی\n\n\nچاو بگێڕم لە ڕژد و لێژ\nتا برینم ببن ساڕێژ\n\n\nدانیشم لە بن دەوەنی\nبڕوانمە مێرگ و چەمەنی\n\n\nهەڵمژم هەوای زەنوێران\nخۆ بدەمە بەر ئاوهەڵدێران\n\n\nهەڵگەڕێم بە ڕاز و زەردان\nبەردەمەوە جاڵە بەردان\n\n\nلە بان ڕەوەزان بخوێنم\nکەوی بەیان وەدەنگ بێنم\n\n\nلەو ڕنوانە بکەم ڕەوت\nدژمن بۆی نەکراون زەوت\n\n\nلە مشارەیەک داگرم پێ\nنەتەوی کرد سەرەنگرێ\n\n\nتۆزێ بەردێ بکەم بەکل\n(کە گەردوون پێی نەداوە تل)\n\n\nوەک گۆرانی هەورامان پێو\nپێ بنێمە سەر (پێپیلکەی دێو)\n\n\nدانووسێم بەکانیاوی ڕوون\nڕابکشێم لەسەر هەڵەسوون\n\n\nچەپکێ وەنەوشە بچنم\nدەسکێ سوێسنە بڕنم\n\n\nخۆم لە تیشێکی بکەم بەند\nهەڵپسێنم چڵێ گیابەند\n\n\nئەشکەوتێ نەچێ لەبیرم\nپەناگا بوو بۆ باپیرم\n\n\nبگرم گەوە و پێچ و خەمی\nبچمە سەر دوندی ئەستەمی\n\n\nلەسەر کێوی بەرزی ئارێز\nکوردستان بگرمە ئامێز\n\n\nبەجوانی ئەو خۆڕسکاوە\nڕوون بنەوە ئەم دوو چاوە\n\n\nئەم چاوانەی گەلێ ماوە\nلە سوێی کوردستان گریاوە\n\n\nئەم چاوانەی فرمێسکیان ڕشت\nبۆ کوردێکی دژمن دەیکوشت\n\n\nئەم چاوانەی داگیرساون\nهێند لە شینگایان گریاون\n\n\nچم پێ دەڵێن لێرە و لەوێ\nمن کوردستانم خۆش دەوێ\n\n\nپێشم بڵێن ونی و دێوی\nدەپەرستم چڕ و کێوی\n\n\nجا دەگەڕێمەوە پێ دەشت\nبەلادێیاندا بکەم گەشت\n\n\nببینم دێم و بەراوی\nبوورەی گاسن لێ نەدراوی\n\n\nکێڵگەی بەڕێژەو و نەرمان\nبەڵام بێ خۆیان و خەرمان\n\n\nنە سەد، نە بناوان و نە بەند\nجۆگەی جۆماڵ نەکراوی مەند\n\n\nئەستێری پڕ بووەی بۆگەن\nپڕ لە لیتە و سێ سوو و جەگەن\n\n\nجوتیاری ئازا و توند و تۆڵ\nگاجووتی لەڕ و گاسنی کۆڵ\n\n\nبرسی هەژار بێ دەرەتان\nڕەش و ڕووت و بێ تۆو و نان\n\n\nدەستی قەڵشیو پێ ڕاگیراو\nگیرفانی دڕاو و بێ دراو\n\n\nپاڵەی سواڵە هۆنی بەگورد\nچەقڵی چاوی دژمنی کورد\n\n\nخانووی کاول و ڕەش و برش\nهەر نانی ڕەق و دۆی ترش\n\n\nبۆی کرا درۆ و دەلەسە\nکوا ڕێگاوبان و مەدرەسە؟ \n\n\nنەک مافی جووتیار نەدراوە\nلادێمان خاپوور کراوە\n\n\nسەرگەردان بوون لەنێو تۆڕا\nبەوەی نییە نێویان گۆڕا\n\n\nبۆ زەحمەتکێشی قارەمان\nنە دوکتۆر هەیە نە دەرمان\n\n\nبێ بەهرەن لە خوێندەواری\nخوێندەواری و کوردەواری؟ \n\n***\n\nهەتا هێزی خەڵک بزووت\nبوو بەمەشخەڵی گەش بزووت\n\n\nخەڵکی تێکۆشەر خۆی دەرخست\nبەگژ ئەرتەش داچوو بەمست\n\n\nڕاپەڕینێک بوو بێ وێنە\nوەڵات دەتگوت، گۆمی خوێنە\n\n\nدیکتاتۆر بۆ پاراستنی خۆی\nکردی هەرچی کە دەکرا بۆی\n\n\nبەدەستی ستەم و تاوان\nڕژا خوێنی شۆڕە لاوان\n\n\nزۆرداری بۆ زۆر مانەوە\nبەڕق هاتە مەیدانەوە\n\n\nبێ بەزەیی دەستی وەشاند\nخوێنی ژن و پیاوی ڕژاند\n\n\nزگی باوکی پیری سووتاند\nڕۆڵەی لەبەر دایک ڕفاند\n\n\nویستی خاکی پاکی ئێران\nئەوەندی دی بکا وێران\n\n\nبەڵام خەڵکی لە گیان بێزار\nدای نەنواند لەبەر زۆردار\n\n\nلە تانک و تۆپ نەپرینگاوە\nگوێی بەگوللە نەزرینگاوە\n\n\nپێی داگرت، چەقی نەبەزی\nتا داگیرکەر گورچووی تەزی\n\n***\n\nکوردیش بەشداری خەبات بوو\nڕۆڵەی ڕۆژی کارەسات بوو\n\n\nلاوی گیانفیدای گیانفیدا\nئازایانە، شەهیدی دا\n\n\nلە خەباتی خوێناویدا\nلە هەڕەتی تەنگاویدا\n\n\nکوردستان هەر بوو بەقەڵا\nدیتی هەزار دەرد و بەڵا\n\n\nئێستا دەڵێ خوێنی گەشم\nبۆ شۆڕش ڕشتوە کوا بەشم؟ \n\n\nدژی زۆرداری بووم، هەر وام\nهەر دەمەوێ مافی ڕەوام\n\n\nدەمەوێ بگەم بەنیاز\nناوم مەنێ جیاوازی خواز\n\n\nکەچی پۆلێک کۆنەپەرەست\nبۆ بێگانە بوونە داردەست\n\n\nلە بەهاری ئازادیدا\nلە کاتی خۆشی و شادیدا\n\n\nخراپە کەوتەوە برەو\nتەمایە ڕۆژ بکا بە شەو\n\n\nسنەی جوانی خوێناوی کرد\nدرۆ و فێڵ و ناپیاوی کرد\n\n\nناپاک هاتەوە کایەوە\nداوی بۆ خەڵک نایەوە\n\n\nدەگرێ دەکوژێ دەبڕێ\nشەڕ دەفرۆشێ زگ دەدڕێ\n\n\nژن و منداڵ ناپارێزێ\nلێمان دەگرێ مەتەرێزێ\n\n\nڕاوە ڕووتە و خانەبگیر\nگرمەی تۆپە و قرمەی شێست تیر\n\n\nزەبر و زەنگی خۆی دەنوێنێ\nلاوان لە خوێن دەگەوزێنێ\n\n\nکوردستان بەهاری ئاڵە\nجا بەخوێن بێ یا بەگوڵاڵە"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "پاشەرۆک", "poem_title": "دەسڕێژی لاوان", "poem_description": "١٣٤٢ - ١٩٦٣", "poem_text": "بڕۆ ڕێوی بەسیەتی چاونەزێری\nپەلامارێ مەبە بۆ لانی شێری\n\n\nگوتوویانە لە لانێ دەرپەڕێ شێر\nهەموو دژمن بەزێنە مێ و نێری\n\n\nمەیە بۆ ئەم چیا نینۆک شکێنە\nدزی سیرمە و گەڕۆکی گەرمەسێری\n\n\nبەتیکی سەخت و ئەستەم هەڵمەڕۆسکێ\nخەریکی شاخەوانان هەڵبدێری؟ \n\n\nئەتۆ و ڕژد و ڕکە و هەڵدێر و تیرەگ\nلە گیانی خۆ مەگەر بێزار و تێری؟ \n\n\nبچۆوە بن گڕاڵک و کەندەڵانت\nئەتۆ کەی فێری نێو سوێسن و کنێری؟ \n\n\nبڕۆ کلکت بنێوە نێو گەڵۆزت\nهەڵاتن ئیشی خۆتە باشی فێری\n\n\nلە پێش تۆشدا شەهەنشاهانی خوێنڕێژ\nخەریک بوون پێی نەهێڵن خێر و بێری\n\n\nلەمێژە فێرە کوردی پاکی لاشەڕ\nبەرەنگاری، فیداکاری، دلێری\n\n\nئەتۆ هەر قاتڵی زارۆک و چووکی\nبەدیل و پیر و بێ ئەنوا دەوێری\n\n\nدەنا بێ شک لەبەر دەسڕێژی لاوان\nدەبێ وەک باڕەکەو هەر خۆت وەشێری\n\n\nحیسابی کاری خۆت گەر باش دەزانی\nلە مافی ئێمە بۆچی خۆ دەبوێری؟ \n\n\nکە لێت ڕووناکە ناهەموارە ڕێگا\nئەدی بۆ ڕێ بەڕێدار ناسپێری\n\n\nئەگەر باڵی هوماش بێ، سێبەری تۆ\nکە مافی کورد نەدەی ناچیتە ژێری\n\n\nعەدالەت گەر هەبێ پێویستە هەر کەس\nلە ماڵی خۆی بکا خۆی چاوەدێری\n\n\nچیای زاگرۆسە زورگ و بەردەڵانە\nفەلەک نەیکرد و ناکا بەردبژێری\n\n\nبەتانک و تۆپ و مێکی خۆت مەنازە\nکە شوان کردی بەسەنگەر بەردەبێری\n\n\nدەنێری چۆلەکە بۆ ڕاوی باشوو\nکە جوندی بۆ شەڕی جووتێر دەنێری\n\n\nکە ڕووناکبیر قەڵەم ڕۆکا لە چاوت\nکەڕولاڵی نەوەک هەر کوتر و کوێری\n\n\nلە بوختان و درۆت بێزارە یەکسەر\nلە شێخی خانەقا تا پیری دێری\n\n\nگەلی کورد دەستی دا چەک هاتە مەیدان\nتەماشای گەورە شوان و شەنگەبێری\n\n\nکە ترسابا لە کوشتن تۆرەمەی کورد\nلە ئاسمانی ژیان ون بوو ستێری\n\n\nفیدای کۆڕی خەباتت بم کچی کورد\nکە گیانباز و فیداکار و بوێری\n\n\nئەتۆ سەربەرز و ڕووسووری و بەخوێنت\nگوڵاڵەی سووری ئازادی دەدێری\n\n\nفیدای لوولەی تفەنگت بم کوڕی کورد\nکە دوژمن بەو تفەنگەت نابوێری\n\n\nبە خەڵکی ڕاگەیاند دەست و تفەنگت\nدژی زۆرداریی و داخوازی خێری\n\n\nبژی پێشمەرگە رۆڵەی باوەفای کورد\nکە ناترسی لە ڕەنج و تاڵ و سوێری\n\n\nلە ئاشتی خوازیی و سوڵحا نموونەی\nلە حەملە و هەڵمەتا بێ باک و مێری"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "پاشەرۆک", "poem_title": "گریانی ڕونوو", "poem_description": "بۆ شەهیدانی کوردی تورکیا", "poem_text": "ئەی دایکی شەهیدی کوردی\nتۆ وەکو چیای ئاگری\n\n\nلەبەر تەوژم و با و تۆفان\nسەخت و ڕەق و پێداگری\n\n\nلە ئاست ئەم داخ و دەردانە\nبەهیممەت و خۆڕاگری\n\n\nسەرت سپی و بەفراوییە\nدەروونت کڵی ئاگری\n\n\nکێ دەکا مەنعی گریانت\nبۆ ڕونووی کوێستان ناگری؟"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "چەپکێ گوڵ چەپکێ نێرگز", "poem_title": "خانەنشین", "poem_description": "شیلان ئاوێ ١٣٦٠", "poem_text": "بولبولێک بووم لە ڕکەیدا بە بەهاری ڕەنگین\nدوور لە گوڵزار و لە دیداری گوڵاڵە و نەسرین\n\n\nکازیوە، بۆ لک و پۆپی گوڵی باغی دەفڕیم\nپەڕ و پۆم پێوە نەما، نیمە ئیتر هێزی فڕین\n\n\nدەستی ئەو ڕاوکەرە بڕزێ کە بڕی باز و بڕست\nسووڕی سورگوڵ بدەم و ڕوو بکەمە مێرگی شین\n\n\nمن چریکەم هەموو سووچی چەمەنی پڕ کردبوو\nئێستە نایە لە گەرووم بێجگە لە ناڵەی خەمگین\n\n\nمن کە شینگێڕی هەموو سوورە گوڵی پەڕپەڕ بووم\nڕەنگە هەر دڕکی پەڕیو لێرە بکا بۆ من شین\n\n\nمن کە بۆ دیتنی گوڵ هێڵی سنوورم دەپەڕاند\nهەر لەسەر هەق گوتنێ ڕووتە کرام خانەنشین\n\n\nشاوەڕیخنە دەگەڕێ وا لە دەراوی چۆمەڵ\nدینی دینی گوڵە ئەو بولبولی دڵ پڕ لە ئەوین\n\n\nتازە دڵخەستە و پەڕبەستە و بێ دەستەم من\nوەرە دەر ڕاوکەری دڵڕەق لە کەلێن و لە کەمین\n\n\nتێپەڕێ هێندە بەناخۆشی ئەگەر ژینی درێژ\nخۆزگە سەد خۆزگە بەوانەی کەم و ئاسوودە دەژین"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "چەپکێ گوڵ چەپکێ نێرگز", "poem_title": "ئاپۆلۆی ماچ", "poem_description": "ورمێ ١٣٦٣/٤/٢", "poem_text": "بەحیجابی ئیسلامییەوە دیم جوانێ\nماڵە بابم ئای لەو خەلە و خەرمانە\nنەمدیبوو مانگی چاردە وا ڕووناک بێ\nبەساوی پاک لەنێو جەغزی خەرمانە\n\n***\n\nگوناح نەبوو، تێم هەڵڕوانی، نەترسام\nلە چەمۆڵە و جنێو و بۆڵە بۆڵی\nئەوی جوان بوو لە ڕووی ئەودا بەدیم کرد\nهەنیە، کوڵمە، دیدە، برۆ، مژۆڵی\n\n***\n\nکە دین نەبێ، دینی دەگۆڕێ بۆ تۆ\nئەو تەرسایەی بێ ترس رایمووسی خاچ\nکچی شەرمین بەڕووسووری دەنیشێ\nلەسەر ڕووی تۆ شەوێکیش ئاپۆلۆی ماچ"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "چەپکێ گوڵ چەپکێ نێرگز", "poem_title": "بارگەی یاران", "poem_description": "١٣٦٤", "poem_text": "دێت و ڕادەبرێ وەکو سەروی ڕەوان من چبکەم؟ \nکە بەقوربانی نەکەم ڕووحی ڕەوان من چبکەم؟ \n\n\nقەدی ئەو شۆخە وەکو دووخ و خەدەنگە ئەفسووس\nپشتەکەم کۆمە وەکو ماڵی کەوان من چبکەم؟ \n\n\nتازە هەنگاوی شلم کوانێ دەبێ بۆ شەوڕاو\nجوانە زۆر جوانە بەڵێ ڕەوتی کەوان من چبکەم؟ \n\n\nزەبری ئاوزەنگی بڕا و شل بووە دەستی جڵەوم\nدێ دەنا پڕمەیی بۆر و بدەوان من چبکەم؟ \n\n\nژوانی خۆشی هەڕەتی لاوەتی دێتە خەونم\nکاتی ئاویلکە دەگەڵ زیندەخەوان من چبکەم؟ \n\n\nشەو هەتا ڕۆژێ لەبەر ئێشی لەشم ناڵەم دێ\nدێتە گوێم دەنگی (گەلۆ) و (نیوەشەو) ان من چبکەم؟ \n\n\nبارگەیان تێکەوە پێچا و بەڕێ بوون یاران\nلەدنێ وا بەتەنێ پاشی ئەوان من چبکەم؟ \n\n\nژیانی من ئێستە وەکو خۆری دەمی زەردەپەڕە\nپێم نەما تین و گوڕ و هێز و تەوان من چبکەم؟ \n\n\nسروە هات خونچە گوڵی باخی ئەدەب پشکووتن\nباخەوانی گەرەکە تازە جەوان من چبکەم؟ \n\n\nئاو نەبوو ئەو دەمی هێمن مەلەوانی کورد بوو\nئاو شوکر زۆرە وەرن زوو مەلەوان من چبکەم\n\n\n\nتەخمیسی بارگەی یاران\nمامۆستا هەژار شێعری مام هێمنی &#39;تخبیث&#39; کردووە\n\n\nژارگەی ماران\n\nبەربەڕۆچکەش هەیە سەرمامە شەوان من چ بکەم؟ \nئەم مناڵانە کە بێ کراس و کەوان من چ بکەم؟ \nدڵی بردووم کچەتیوی کەرەوان من چ بکەم؟ \nدێت و ڕادەبرێ وەكو سەروی ڕەوان من چ بکەم؟ \nکە بەقوربانی نەکەم ڕووحی ڕەوان من چ بکەم؟ \n\nمن نە شەرقیم و نە غەربیم و نە ئەمریکی، نە ڕووس\nنە موسوڵمانی بەڕاستیم و نە جووم و نە مەجووس\nپیر و زورهانم و خورپەی دێ دڵم بۆ کچی لووس\nقەدی ئەو شۆخە وەکوو دووخ و خەدەنگە ئەفسووس\nپشتەکەم کۆمە وەکوو ماڵی کەوان من چ بکەم؟ \n\nسەرە لەرزۆک و قول و چۆکە شل و زگ پەنەماو\nلاملم خواره، پشووم سواره، پڕووش و کزەچاو\nچوار پەلم فل بوو لەشیشم بووەتە لانکەشکاو\nتازه هەنگاوی شلم کوانێ دەبێ بۆ شەوڕاو\nجوانە زۆر جوانە بەڵێ ڕەوتی کەوان من چ بکەم\n\nبە زگی برسی خەوم نایە هەچەند وەربکەوم\nئارەزووم هەر ئەوەیە نانێ گەرم بێتە خەوم\nوەکی ڕەشکێکی ڕزیو پس پسە گش قڵف و گەوم\nزەبری ئاوزەنگی بڕا و شل بووە دەستی جڵەوم\nدێ دەنا پڕمەی بۆر و بەدەوان من چ بکەم\n\nدمدمی چی ئەوە دوێنێ بوو، ئەمن زۆر کەونم\nدایکەوای ڕەحمەتی ئەوسایە کوتابووی تەونم\nوشک و ڕەق بوومەوە تازە دەگەڕێم بۆ شەونم\nژوانی خۆشی هەڕەتی لاوەتی دێتە خەونم\nکاتی ئاویلکە لەگەڵ زیندەخەوان من چ بکەم\n\nخەڵکی پێی وایە لە خۆشییانە هەرا و گاڵەم دێ\nنا براکەم لە دەسی زاڵمەکان زاڵەم دێ\nورتەیی کۆنەبرینانی دەم‌ئاواڵەم دێ\nشەو هەتا ڕۆژێ لەبەر ئێشی لەشم ناڵەم دێ\nدێتە گوێم دەنگی گەلۆ و نیوەشەوان من چ بکەم\n\nلە چیایان و لە دەشتان و لە لادێ و شاران\nهیچ شتێک ئێستە نەماوە وەکوو جاری جاران\nدەوەرە سەیری بە ڕۆژی مژ و گۆپاڵ‌باران\nبارگەیان تێکەوە پێچاوە بەڕێ بوون یاران\nلە دەنێ وا بە تەنێ پاشی ئەوان من چ بکەم\n\nخۆم وەکوو زەڕنەقوتە و زاڕۆڵەکانم ڕووتن\nحەوتی وام هەن کە دەمی خواردنێ وەک حەو حووتن\nدوێنێ ئێوارێ لەسەربانێ هەڵمخست تووتن\nسروە هات خونچە گوڵی باخی ئەدەب پشکووتن\nباخەوانی گەرکە تازەجەوان من چ بکەم\n\nخاڵەباس یادی بەخێر ئەو دەمی دایکی مردبوو\nهەر وەها وشک و برینگ نایە قەبر نەیشردبوو\nدێیەکەی ئێمە هەمووی دێم و تەلان و گرد بوو\nئاو نەبوو ئەو دەمی هێمن مەلەوانی کورد بوو\nئاو شوکر زۆرە وەرن زوو مەلەوان من چ بکەم\n\n\nمامۆستا هەژار، بۆ کوردستان، چاپی نۆهەم ١٣٩٢، لاپەڕە ٣٢٥ و ٣٢٦."}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "چەپکێ گوڵ چەپکێ نێرگز", "poem_title": "تەوری جەور", "poem_description": "بەهاری ١٣٦٤", "poem_text": "دوژمنی کوردی نییە ئەفلەقی دڵڕەق بەتەنێ\nڕیشەیی خەڵکی عێراقێ دەیەوێ هەڵبکەنێ\n\n\nلە عێراق ناژی شتێکی بەری چاوی بگرێ\nهەر بەتەورێ دەبڕێ زاڵمە نەخل و دەوەنێ\n\n\nعەرەب و کورد و تورک، ئەرمەنی و ئاشۆری\nدەگرێ، یا دەکوژێ، وەک بوتێ سوجدەی نەبەنێ\n\n\nزێڕی چی؟ ئاسنی ژەنگاوی و تیژە سەددام\nکۆنە ناسۆری ئەون ئێستەکە دێنن تەشەنێ\n\n\nکوشتی، سووتاندی و بردی لە جنوبی ئێران\nوەک مەغوولێ کە لە خۆی ڕازی بکا ئەهریمەنێ\n\n\nئەوی ئەو کردی بەنامەردی دەگەڵ کوردستان\nشەختە نەیکرد بە گوڵ و نەستەرەن و یاسەمەنێ\n\n\nمووشەک و بۆمی لە دێ و شاری وڵاتی هەڵکرد\nخەڵکی ئاوارە بوو بۆ دەشت و تەلان و دەمەنێ\n\n\nگوللە داباری وەکوو تەرزە لەسەر پیر و جوان\nتەرزە کوانێ بەزەیی دێ بەگوڵ و گیای چەمەنێ؟ \n\n\nوا بڵاو بۆتەوە جەیشی بەپەلاماری بەجێ\nتازە کۆبێتەوە دژوارە بەبێڵ و بەشەنێ\n\n\nخۆی بە نێڕۆن و بە چەنگیز و بە هیتلێر زانی\nنەیدەزانی دەدرێ مشتی گرانی لە چەنێ\n\n\nدەستی بێگانە دنەی دابوو کە خۆی هەڵدێرێ\nکەچی ڕاچوو لە پەڕەی جەرگی پەلی دارەبەنێ\n\n\nلەوەتەی هەڵمەتی شێرانەیی خەڵکی دیوە\nخەوی تۆراوە، بەشەو ڕادەپەڕێ، ڕادەچەنێ\n\n\nماوەیەک مەستی مەیی بەرزەدەماخی بوو، بەڵام\nکاتی وەی هات کە خومار بێتەوە لووت دابژەنێ\n\n\nئەو کە نەیهات بەزەیی قەت بە هەژار و بێکەس\nڕۆژی تەنگانە ئەوان چۆن دەبێ دەستی نەکەنێ؟ \n\n\nکەس نییە جەرگی بە کوچکێوە نەنابێ سەددام\nچۆن دەبێ جەرگی ئەویش خەڵکی بە کوچکێوە نەنێ؟ \n\n\nچۆن دەبێ باکی نەبێ ئەو لە (اخ) و (اخت)ی عەرەب\nچۆن نەجاتی دێ لە دەس مامەڕەش و پوورە نەنێ؟ \n\n\nئەو کەسەی هانی دەدا ئاگری شەڕ ڕۆشن کا\nناچتە هانای کە کەوت تێر و پڕیش، پێ دەکەنێ\n\n\nتازە ڕزگاری لە دەس خەڵکی عێراق دژوارە\nهێندە پێناچێ، هەموو دەوروبەری لێ دەتەنێ\n\n\nچی لە دەس نایە ئەگەر خەڵکی عێراق ئەمڕۆکە\nڕاپەڕن، یەک بگرن، دەس دەنێ، ڕاماڵی دەنێ\n\n\nئەمەیە ئاقیبەتی شوومی لە خۆبایی بوون\nچارەنووسی ئەمەیە دوژمنی خەڵک و وەتەنێ"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "چەپکێ گوڵ چەپکێ نێرگز", "poem_title": "شینگێڕی", "poem_description": "بەبۆنەی بۆردمانکردنی شاری بانە لەلایەن باڵەفڕەکانی عێراق لە ١٥ی جۆزەردانی ١٩٨٤", "poem_text": "بانە وێرانە جگەر بریانە\nلەش سڕە، دڵ پڕە، چاو گریانە\n\n\nبەم بەهارە گوڵی وێ پەڕپەڕ بوون\nوا بەدەردی خەزەڵی پایز چوون\n\n\nجەرگی مێلاقە لە داخان ڕەش بوون\nئەشکی شللێرە وەرین و گەش بوون\n\n\nپیر سولەیمان خەمی دیکە نابا\nسیسە دار و دەوەنی ئاربابا\n\n\nئەوی شین ماوەتەوە شینگێڕە\nهەر گەڵایەکی هەزاران دێڕە\n\n\nمێک و میراژی بە هاوکاری یەک\nچوونە سەر خەڵکی هەژاری بێ چەک\n\n\nزۆر بەڕقتر لە قەراری جاران\nبانە وێرانە، کرا بۆمباران\n\n\nهەرچی خانوو بوو لە نزم و بەرزی\nوەک دڵی عەسکەری بەعسی لەرزی\n\n\nهەر بەزار خۆشە دەڵێن شەشسەد کەس\nیا نەما، یانە بەحاڵ ماویە نەفەس\n\n\nمێشکە پژاوە لەنێو خۆڵ و خاک\nلەت و پەت بوو لەش و ئەندامی پاک\n\n\nچۆڵەمە، دیزەڵە، ئەژنۆ دەرچوون\nماڵ نەما، یانە ڕما، یا، سەرچوون\n\n\nدەس پەڕی، موورە شکا سینەش چاک\nژنی پاک ڕۆیی، بڕا پیاوی چاک\n\n\nباش بزانە گەلی دوڕناسی ورد\nئەوەیە، هەر هەقی ئەفلەق بۆ کورد\n\n\nئەوی هاوسەنگەر و پشت و پاڵمە\nدیاری دا دیاری بڕەی ناپاڵمە\n\n\nشەڕفرۆش بەعسییە ئەی ئێرانی\nشەڕفرۆش چی گەرەکە؟ وێرانی\n\n\nچ نەهاوەند بێ چ بانە و دزفوول\nبەعسی وێرانگەرە ئێستا مەسئوول\n\n\nشەڕفرۆش مووشەک و بۆمبێ داوێ\nشەڕفرۆش ڕاحەتی ئێمەی ناوێ\n\n\nزگی ناسووتێ بە حاڵی ئێمە\nدڵی کوردە لە ڕقی ئەو کێمە\n\n\nتێدەگا خەڵکی مەگەر مێشکی ڕزیو\nچ دەکا بەعسی بەکوردی ئەودیو\n\n\nئەم قەڵادزەی بەشەهید مەشهوورە\nهەر بە ناپاڵمی بەعس خاپوورە\n\n\nگەوزی لەم شارە لە نێو خوێن و خوڕ\nبەسەدان پیر و مناڵ کیژ و کوڕ\n\n\nگوندەکانی هەموو لێ ڕووخاندن\nڕەزەکانی هەموو لێ سووتاندن\n\n\nکانییەکانی بە سمیت داڕشتن\nیانی سەرچاوەی ژیانی ناشتن\n\n\nدای لە سێدارە ئەوی بیناسم\nچەند هەزاری وەکو لەیلا قاسم\n\n\nبەزەیی کوا لە دڵی بەردیدا\nشومری ناگاتێ لە نامەردیدا\n\n\nبەقسەی ئەو ئەوی خێرەسەر بێ\nدەیکوژێ با کوڕی پێغەمبەر بێ"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "چەپکێ گوڵ چەپکێ نێرگز", "poem_title": "جێژوان", "poem_description": "١٣٤٧", "poem_text": "ئەو پەنجەی وا لە بێ هێزی دەلەرزێ\nکوشیویەتی مەمکۆڵەی باڵابەرزێ\n\n\nئەو ددانەی ئێستێ نەماوە تاقی\nگەستوویەتی زۆر جار چەنەگەی ساقی\n\n\nئەو چاوانەی سۆمایی لێ بڕاوە\nهێند لە جوانان داگیرا، داگیراوە\n\n\nئەو لێوەی وا ئێستێ باری گرتووە\nکوڵمەی نەرم و نۆڵی یاری گرتووە\n\n\nئەو باهۆیەی زەمانە لێی بڕی هێز\nکام کیژ جوانە گرتوویەتە نێو ئامێز\n\n\nئەو دڵەی وا ژوانی دەویست و جوانی\nئێستا پڕە لە غەم و لە نیگەرانی\n\n\nئەو پێیانەی شەرزەی کردووە کوتر و کوان\nماندوو نەبوو قەت لە هاتوچۆی جێ ژوان"}, {"poet": "سەید محەمەد ئەمین شێخولئیسلامی", "poet_description": "['ناو : سەید محەمەد ئەمین\\r\\nشێخولئیسلامی', 'ناسناو : هێمن', 'لەدایکبوون : ٢٦٢٠-٢٦٢١ی کوردی؛ لاچین، مەهاباد', 'کۆچی دوایی : ٢٧ی خاکەلێوەی ٢٦٨٦ی کوردی، ورمێ', 'تەمەن : ٦٥ ساڵ', 'مەزار : مقبرةالشعرای مەهاباد', 'زانیاری زیاتر : <a target=\"_blank\" rel=\"noopener noreferrer nofollow\" class=\\'link\\' style=\\'font-size: inherit;\\' href=\\'https://ckb.wikipedia.org/wiki/ھێمن\\'>ویکیپیدیا</a>']", "book": "شیعرەکان", "poem_title": "ژوانی ئاغا", "poem_description": "نووسین: بینایی دیدە", "poem_text": "چاوه‌كه‌م بیستوومه‌ چاوی &#39;نادییه‌&#39;\nئێسته‌ بۆ تۆ مایه‌یی دڵشادییه‌\n\nخۆت مه‌ڵاس داوه‌ ئه‌تۆ بۆیه‌ له‌وێ\nئه‌و كچۆڵه‌ نازه‌نینه‌ت خۆش ده‌وێ\n\nبۆیه‌ وا ون بووی له‌ ئێمه‌ و نایه‌وه‌\nڕاوكه‌ری، داوت له‌ كۆتر نایه‌وه‌\n\nكاكی خۆم، بیستم گرفتاری ئه‌تۆ\nئاشقێكی دڵ برینداری ئه‌تۆ\n\nدیل و گیرۆده‌ و ئه‌سیری كاكی خۆم\nملكه‌چ و زار و فه‌قیری كاكی خۆم\n\nئه‌و كچۆڵه‌ نازه‌نینه‌ی چاوكه‌ژاڵ\nتۆبه‌كه‌ی چه‌ند ساڵه‌یی كردی به‌تاڵ\n\nعه‌قڵ و هۆشی بردی چاوی مه‌ستی وی\nشێت و وێت و گێژ و وێژی ده‌ستی وی\n\nكێ بوو ده‌یگوت تۆبه‌یی كۆن ناشكێ\nتۆبه‌ خۆ پۆڵا نییه‌ چۆن ناشكێ\n\nوات شكاند و خستته‌ به‌ر پێته‌وه‌\nتۆبه‌كه‌ت پێموایه‌ گاو ناكرێته‌وه‌\n\nبه‌و موژه‌ به‌رگه‌شته‌یه‌ی ئه‌و دڵبه‌ره‌\nوه‌رده‌گێڕێ تۆ له‌ دین بۆ مه‌سخه‌ره‌\n\nبه‌ژنه‌كه‌ی ئیمانه‌كه‌ت باریک ده‌كا\nزولفه‌كه‌ی په‌روه‌نده‌كه‌ت تاریک ده‌كا\n\nجه‌رگی له‌ت كردی برا، شیری برۆی\nكه‌زیه‌كه‌ی وه‌ک داوه‌، ناهێڵێ بڕۆی\n\n[لێوی ئاڵ و زاری چووک و چاوی مەست\nدین و ئیمانی دەرێناوی لە دەست]\n\nڕوومه‌ت و كوڵمه‌ و چه‌نه‌ و به‌رخه‌به‌به‌ی\nگوجی پێهێناوی، چۆن ڕێ ده‌رده‌به‌ی؟\n\nخه‌سته‌و و ڕه‌نجوور و گێژ و گێلی وی\nكوشته‌یی ئه‌و گه‌ردنی وه‌ک كێلی وی\n\nسینگ و مه‌مک و پاو و پووز و سمتی ئه‌و\nپێی نه‌هێشتی عه‌قڵ و هۆش و خورد و خه‌و\n\nدڵپه‌شێوی په‌رچه‌مه‌ ئاڵۆزه‌كه‌ی\nشێتی له‌نجه‌ و لار و ده‌ست و گۆزه‌كه‌ی\n\nڕۆژێ هات و چۆ ده‌كه‌ن چه‌ندین ده‌ڵاڵ\nتا فریو ده‌ن ئه‌و كچۆڵه‌ی چاوكه‌ژاڵ\n\n&#39;جه‌عفه‌ر ئاغا&#39; دیاره‌ یه‌كجار ماندووه‌\nهێنده‌ هات و چۆ ده‌كا جاڕز بووه‌\n\nخۆ &#39;برایمه‌ شه‌ل&#39; هه‌دادانی نییه‌\nوه‌ک حه‌سیر وایه‌ له‌ ماڵی &#39;نادییه‌&#39;\n\nهێنده‌ به‌و زستانه‌ سه‌خته‌ هات و چوو\nزگه‌شۆره‌ی گرت ژنی &#39;سۆفی په‌ڵوو&#39;\n\nدێته‌وه‌ لای تۆ ده‌ڵێ: &#39;عه‌وڵا دله‌&#39;\nئه‌و كچەتیوه‌ ده‌كا ئێستاش مله‌\n\nپاش ئه‌وه‌ی زۆر هات و چوون ده‌سته‌ی ده‌ڵاڵ\nدێنه‌وه‌ خزمه‌ت جه‌نابت ده‌ست به‌تاڵ\n\nئه‌وده‌می بۆخۆت ده‌چی بۆ كۆی یار\nپێی ده‌ڵێی ئه‌ی دولبه‌ره‌ی سیمین عوزار\n\nجه‌ربه‌زه‌ و كوێره‌وه‌ری و زه‌حمه‌ت به‌سه‌\nبۆ به‌ ڕقدا چووی ئه‌تۆ له‌و بێكه‌سه‌\n\nئه‌ی گوڵاڵه‌ سووره‌، ئه‌ی تازه‌ نه‌مام\nسیل و دیقم گرت، له‌ سوێیانت نه‌مام\n\nئه‌ی نیگاری چاوخوماری بێ وه‌فا\nبه‌سیه‌تی بێ مه‌یلی و جه‌ور و جه‌فا\n\nنازه‌نینی شۆخ و شه‌نگی چاوبه‌ڵه‌ک\nئاسكی دڵناسكی سرک و ڕه‌وه‌ک\n\nمامزی لێو قرمزی خۆش خه‌ت و خاڵ\nمانگی چارده‌، لایه‌تولعه‌ینی جه‌ماڵ\n\nچۆڵه‌مه‌ی ئه‌ستۆم، بوتم، سه‌روم، گوڵم\nتۆ سه‌ری خۆت چیدی مه‌شكێنه‌ دڵم\n\nبمده‌یه‌ گانێ له‌ مێژه‌ تاسوخم\nدایكه‌نه‌ زوو ئه‌و تومانه‌ تا سۆخم\n\n&#39;نادییه‌&#39; خانم له‌ پێشا ناز ده‌كا\nسه‌د به‌هانه‌ و سه‌د درۆت بۆ ساز ده‌كا\n\nزوو به‌ ناز و نووزه‌وه‌ وات پێده‌ڵێ:\nچۆن له‌ نێو خه‌ڵكا ده‌بێ چاوم هه‌ڵێ\n\nمن كه‌ یاری تۆ بم و وا ڕووت و قووت\nپاش و پێشی من بكه‌ن تاقمانه‌جووت\n\nلۆكه‌یی تێدا نه‌ماوه‌ كلۆجه‌كه‌م\nپشت و ئانیشكی ده‌بێ من پینه‌ كه‌م\n\nنیمه‌ ده‌سماڵ غه‌یری سه‌رپێچی دڕاو\nمردم و نه‌مدی له‌سه‌ر خۆم تاسكڵاو\n\nله‌ت له‌ته‌ وه‌ک جه‌رگی تۆ ده‌رپێی شڕم\nجا ئه‌وه‌ش ئاواڵكراسه‌ تێی تڕم؟\n\nلائه‌قه‌ل پوتێ ده‌بێ كه‌وشی كه‌چم\nبه‌و قوڕ و به‌و سۆڵه‌ بۆ ژوان ده‌رده‌چم؟\n\nڕه‌نگه‌ تێیدا بێ سه‌ر و پرچم گه‌نه‌\nلێم نه‌داوه‌ ساڵ و نیوێكه‌ خه‌نه‌\n\nمن كه‌ ڕووتم چه‌شنی ئاسكی عه‌ربه‌تێ\nدوێنێ جێژن بوو نه‌چوومه‌ داوه‌تێ\n\nسورمه‌ و سابوون و كلتوورم نییه‌\nئاوێنه‌ و خڕخاڵ و به‌رموورم نییه‌\n\nچش ئه‌گه‌ر نیمه‌ له‌ ماڵا تامه‌ چێشت\nداخه‌كه‌م نیمانه‌ زارجوویه‌ک بنێشت\n\nورده‌واڵه‌ هاته‌ ئێره‌ دوێنه‌كه‌\nنه‌مبوو پووڵی گوڵ و گواره‌ و مێخه‌كه‌\n\nهه‌ر كه‌ هاوارێ ده‌كا میوه‌فرۆش\nمن له‌ سوێی سنجوو ده‌روونم دێته‌ جۆش\n\nقووچه‌كه‌ و ده‌رزی و كه‌ڵافیشم نییه‌\nئاشقی وه‌ک تۆ چرووكم بۆچییه‌؟\n\nتۆ ده‌ڵێی: ئه‌ی شۆخی مه‌ستی چاو هه‌ڵۆ\nپرته‌ و بۆڵه‌ به‌سیه‌تی، خه‌م مه‌خۆ\n\nئه‌ی بوتی سیمین و ئه‌ی خوشكی په‌ری\nشه‌رته‌ بۆت بكڕم كراسی كوده‌ری\n\nبه‌ سه‌ری خۆم و به‌ مه‌رگی &#39;كاک هه‌باس&#39;\nگیانه‌ بۆت ده‌كڕم كه‌وا و ئاواڵكراس\n\nبۆچمه‌ به‌زیاد نه‌بێ پووڵ و دراو\nجوانی وه‌ک تۆ نه‌یبێ كه‌وش و تاسكڵاو\n\nتۆ به‌ڵێنم پێ بده‌ و ته‌فره‌م مه‌ده‌\nحازره‌ ده‌سماڵ و چارۆكه‌ و شه‌ده‌\n\nبۆم كڕیوی عه‌تر و سابوون و خه‌نه‌\nكرمه‌ک و خڕخاڵ و بازنه‌ و ژێرچه‌نه‌\n\nمێوژ و سنجوو له‌ &#39;سه‌یفوڵڵا عه‌جه‌م&#39;\nوه‌رگره‌ باكت نه‌بێ، پووڵی ده‌ده‌م\n\nوێت ده‌ده‌م سابوون و كلتوور و ده‌زوو\nكوا قسه‌ت پێماوه‌، دایماڵه‌ ده‌ زوو\n\nبه‌و قسه‌ خۆشانه‌ سه‌رگه‌رمی ده‌كه‌ی\nورده‌ ورده‌ كه‌م كه‌مه‌ نه‌رمی ده‌كه‌ی\n\nئیحتیاج ده‌یكا وه‌ها نه‌رم و ته‌با\nبۆت نه‌رم نابێ ئه‌گه‌ر موحتاج نه‌با\n\nئیحتیاج داوێنی ئالووده‌ ده‌كا\nگه‌ر ته‌سه‌ل بووبایه‌ حه‌تمه‌ن نه‌تده‌گا\n\nگه‌ر نه‌بووبایه‌ وه‌ها ڕووت و شڕۆڵ\nخۆی ده‌كرد ته‌سلیمی تۆ، چرچی گڕۆڵ؟\n\nئیحتیاج مه‌جبووری كرد و خۆی فرۆت\nچی له‌ ده‌ست نایه‌ ده‌نا &#39;پووره‌ مرۆت&#39;\n\nئیحتیاج دۆخینی پێ شل كرده‌وه‌\nشه‌رم و نامووسی له‌ بیر ئه‌و برده‌وه‌\n\nئیحتیاج كردی به‌ ده‌ست ئاغا ئه‌سیر\nكیژی لادێیی ڕه‌ش و ڕووت و فه‌قیر\n\nئیحتیاجه‌ جه‌رگی كردۆته‌ كه‌باب\nهێنده‌ جوانچاک نی ده‌نا عالیجه‌ناب\n\nجوانی فه‌رموو شاعیری گه‌وره‌ی قه‌دیم\nئافه‌رین ئه‌ی ساحیبی زه‌وقی سه‌لیم\n\n&#39;آنچه‌ شیران را كند روبه‌ مزاج\nاحتیاج است احتیاج است احتیاج&#39;\n\nلاده‌ شاعیر تۆ له‌ باسی فه‌لسه‌فه‌\nبۆ له‌ بیرت چۆته‌وه‌ كاتی گه‌فه‌\n\nڕایده‌كێشی ئاقیبه‌ت بۆ ئاغه‌ڵێ\nده‌ست ده‌گێڕی تۆ له‌ مه‌مک و باغه‌ڵێ\n\nده‌یگری كاكه‌ له‌ ئامێزی گه‌رم\nلاده‌چێ په‌رده‌ی حه‌یا و حوجب و شه‌رم\n\nده‌ ست ده‌گێڕی تۆ له‌ سمت و به‌رگه‌ده‌ی\nجا كه‌ ڕه‌قت كرد په‌لامپیتكه‌ی ده‌ده‌ی\n\nده‌یخه‌یه‌ سه‌ر گازی پشتێ ئه‌و گزه‌\nده‌یده‌یه‌ به‌ر هه‌ڵمه‌تی ئه‌و تۆپزه‌\n\nلاقی هه‌ڵدێنی و داده‌گری زگی\nده‌رپه‌ڕی ده‌عباكه‌ وه‌ک ناوكی جگی\n\nمه‌تره‌قه‌ی سه‌ر ئه‌بڵه‌قه‌ی لێ ڕاده‌ده‌ی\nده‌یتڕێنی خۆی وه‌ها پێداده‌ده‌ی\n\nنێوگه‌ڵانی ئه‌و فه‌قیره‌ شه‌ق ده‌كه‌ی\nگوپی هه‌ڵده‌مسێنی، چاوی زه‌ق ده‌كه‌ی\n\nده‌یبه‌یه‌ ژوورێ به‌ زۆری و چیڕه‌ چیڕ\nبا به‌ كه‌یفی خۆی بكا ئه‌و زیڕه‌ زیڕ\n\nتۆ ئه‌وه‌نده‌ی ڕاده‌ده‌ی بۆ پێشه‌وه‌\nئه‌و ده‌ڵێ: كوێر بووم كوڕه‌ بیكێشه‌وه‌\n\nتۆ ده‌ڵێی: خۆت ڕاگره‌ ئه‌ی به‌د مه‌زه‌ب\nئه‌و ده‌ڵێ: &#39;ئێی وای جڕڵدم بی ئه‌ده‌ب&#39;\n\nقه‌ت به‌ری تۆ ناگرێ ئه‌و قون خڕه‌\nهیچ شكم تێدا نییه‌ كوتک و تڕه‌\n\nلێیده‌به‌ی ئاغا هه‌تا پرتی گونان\n&#39;مینمایی امتحان&#39; هه‌ردوو كونان\n\nخۆی زه‌وت ناكا فه‌قیری بێ نه‌وا\nڕه‌نگه‌ ئاغا بۆت فڕێ دا ساقی وا\n\nنێوزگ و ڕیخۆڵه‌كانی هه‌ڵته‌كا\nجا چلۆن بێچاره‌ خۆشی پیس نه‌كا\n\nپاش ته‌واوبوون چاوی هه‌ڵدێنێته‌وه‌\nجا به‌ ناز ئه‌و شێعره‌ ده‌خوێنێته‌وه‌:\n\n&#39;گر جماع این است كو كردند خران\nبر كس ما می‌ریند این شوهران&#39;\n\nكاكه‌ بمبه‌خشه‌ له‌به‌ر بێكارییه‌\nئه‌و قسانه‌، ئه‌و هه‌موو بێعارییه‌\n\nلێم ببووره‌ شاعیرێكی عاجزم\nمات و داماو و په‌رێشان و كزم\n\nده‌ركراو و به‌شخوراو و ده‌ربه‌ده‌ر\nڕه‌نجه‌ڕۆ و بێ نه‌واو و قوڕ به‌ سه‌ر\n\nموده‌تێكه‌ لێم حه‌رامه‌ ماڵی خۆم\nنابینم خزم و ژن و منداڵی خۆم\n\nهه‌ڵوه‌دان دیسانه‌كه‌ پۆلیس له‌ دووم\nبه‌و چله‌ی زستانه‌ بۆیه‌ بازره‌ بووم\n\nده‌مته‌قێنن چه‌شنی ڕێوی به‌نده‌نێ\nئه‌و سه‌گانه‌ لای كونێشم ناده‌نێ\n\nده‌ربه‌ده‌ر بووم شار به‌ شار و دێ به‌ دێ\nڕۆژێكی سۆفیم و ڕۆژێكی فه‌قێ\n\nگا له‌ پشده‌ر، گا له‌ بێستوونم ئه‌من\nگا له‌ كوێستان، گا له‌ گه‌رمێنم ئه‌من\n\nئێسک و پێستێكی ڕه‌قه‌ بارگینه‌كه‌م\nویشكه‌وه‌ نابێ ته‌كه‌ڵتووی زینه‌كه‌م\n\nمن كه‌ نه‌مده‌خوارد پڵاو و گۆشتی خۆم\nنانی هه‌رزن ئێسته‌ وه‌ک هه‌ڵوا ده‌خۆم\n\nمن كه‌ ڕاده‌كشام له‌سه‌ر ته‌ختی فه‌نه‌ر\nڕاخه‌رم ئێستا چییه‌، كورتانی كه‌ر\n\nمن كه‌ قاوه‌ڵتوونێ هه‌ڵده‌ستام له‌ خه‌و\nئێسته‌ نیمه‌ ئیستڕاحه‌ت ڕۆژ و شه‌و\n\nمن كه‌ هه‌مبوو كه‌وشی بۆیاغ لێدراو\nئێسته‌كه‌ ڕازیم به‌ كاڵه‌ی چه‌رمی خاو\n\nمن كه‌ ئاغا بووم و پۆزم لێده‌دا\nڕۆژگار ئه‌وڕۆكه‌ كردوومی گه‌دا\n\nبه‌ سمێڵی تۆ و به‌ ڕیشی &#39;كا حه‌مه‌د&#39;\nمه‌حته‌لم بۆ پووڵ و ڕووتم وه‌ک &#39;سه‌مه‌د&#39;\n\nبۆ په‌ڕه‌ سیغار و تووتن مه‌حته‌لم\nهه‌ر ده‌ڵێی ده‌یلاغی فێره‌ دووكه‌ڵم\n\nدێ به‌ شوێنمدا هه‌میشه‌ ئه‌منییه‌\nئه‌منییه‌ش ئه‌وڕۆكه‌ بۆ من كه‌م نییه‌\n\nبا ئه‌ویش ڕازی به‌ ده‌ تمه‌ن بێ برا\nجیبی من وه‌ڵڵاهی گه‌سكی لێدرا\n\nشوێنه‌ونكه‌ من له‌ ده‌ست ئاژان ده‌كه‌م\nهه‌ر كڵاوه‌كه‌ی ببینم ژان ده‌كه‌م\n\nپووڵی تریاكم له‌ كوێ بوو بیده‌مێ\nجا له‌به‌ر وه‌ی چاكه‌ فیزماڵكی ده‌مێ\n\nتا جه‌ناب سه‌روان وه‌كوو ڕۆسته‌م چه‌قی\nكاكه‌ &#39;هێمن&#39;ی تۆ له‌ حه‌وت كێوان ته‌قی\n\nژیانی ئێسته‌ی من برا به‌و ته‌رزه‌یه‌\nپێم مه‌فه‌رموو شاعیرێكی هه‌رزه‌یه‌\n\nزیز مه‌به‌ لێم و مه‌به‌ عاجز له‌ گه‌پ\nكاغه‌ز و شێعرم مه‌ده‌ به‌ر نووكه‌ شه‌پ\n\nمن كه‌ ده‌ركی شادمانیم داخرا\nگه‌ر جه‌فه‌نگێ لێنه‌ده‌م ده‌مرم برا\n\nنیمه‌ قسێكی دی برا غه‌یری جه‌فه‌نگ\nوه‌رنه‌ مه‌علوومه‌ كه‌ تۆ دووری له‌ نه‌نگ.\n\n\nفه‌رهه‌نگۆكی &#39;ژوانی ئاغا&#39;\n\nئاغه‌ڵ: جێی داكردنی ئاژه‌ڵ له‌ زستاندا\nئه‌منییه‌: ژاندارم\nبازره‌ بوون: ئاواره‌ بوون\nبۆیاغ: بۆیه‌، ڕه‌نگ\nبنێشت: چه‌قه‌، جاجک\nتاسووخ: تامه‌زرۆ، تاسه‌دار\nتا سۆخم: تا بگێم، له‌ &#39;سۆخماخ&#39;ی ئازه‌رییه‌وه‌ دێ كه‌ به‌ مانای &#39;گان&#39;ه‌.\nتومان: ده‌رپێ، ئاواڵكراس\nته‌قاندن: ڕاونان، ڕه‌پێ نان\nته‌كه‌ڵتوو: چه‌ند قه‌د لباده‌ كه‌ له‌ ژێر قه‌ڵتاخی زین داده‌ندرێ\nجڕڵماخ: دڕان، پاره‌ پاره‌ بوون، &#39;جڕڵدم&#39;: دڕام؛ – وشه‌یه‌كی ئازه‌رییه‌-\nچرووک: سووک، سه‌رسه‌ری، بێ ئابڕوو\nده‌یلاغ: به‌چكه‌ وشتری یه‌كساڵه‌\nسه‌رگه‌رمكردن: خافڵاندن، سه‌رقاڵكردن\nفیزماڵكدان: خۆدزینه‌وه‌، ڕاكردن\nقووچه‌كه‌: شتێكه‌ له‌ كاتی درووماندا، بۆ داگرتنی ده‌رزی، ده‌ قامک ده‌كرێ.\nكلۆجه‌: كه‌وای ژنان\nگاو: ته‌قه‌ڵ؛ &#39;گاوكردنه‌وه&#39;: دروونه‌وه‌\nگوج پێهێنان: ته‌نگه‌تاو كردن\nگه‌ف: جه‌فه‌نگ، گه‌پ\nگز: كچ؛ – وشه‌یه‌كی ئازه‌رییه‌-\nمله‌: زۆره‌بانی\nمینمایی امتحان: به‌ تاقی ده‌كه‌یه‌وه‌؛ – فارسییه‌-"}]