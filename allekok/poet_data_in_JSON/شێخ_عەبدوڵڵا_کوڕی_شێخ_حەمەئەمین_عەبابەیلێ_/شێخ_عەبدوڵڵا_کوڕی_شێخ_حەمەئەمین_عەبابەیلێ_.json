[{"poet": "شێخ عەبدوڵڵا کوڕی شێخ حەمەئەمین عەبابەیلێ ", "poet_description": "['ناو : شێخ عەبدوڵڵا کوڕی شێخ حەمەئەمین عەبابەیلێ ']", "book": "دیوانی جەفایی", "poem_title": "ئاخ سەفا و سەیران گرۆی مەڵاڵان", "poem_description": "", "poem_text": "ئاخ سەفا و سەیران گرۆی مەڵاڵان\nنە مەئوای ڕەنگین بەزمەکەی ساڵان\n\n\nزەمزەمەش نیەن چون هەردە جاران\nیەقین سەرکردەی جەرگەی ئەوگاران\n\n\n«شەهید» مەحبووب شای شیرین جەماڵ\nنیەن نە حەڵقەی بەزمدا ئیمساڵ\n\n\nبۆ وە ئیمدادم نەسیم چون جاران\nدەخیلەن دێرەن دەی وەلای یاران\n\n\nمدارات نەبۆ لادێ جە لایێ\nبناڵە چون من دڵ پڕ بەڵایێ\n\n\nچون یاوای وە خاک پاک مەئوای یار\nهامفەردەکەی دەرد دڵ مەبۆ بێدار\n\n\nمەپەرسۆ نەسیم ناڵینت وە زار\nواچە چێش بیەن نەمەندەن قەرار؟ \n\n\nجواو دەر وە ئاه سوب هەناسەوە\nواچە جەفایی دڵ وە تاسەوە\n\n\nئیستە ها ئانا وە زمناکۆوە\nمەگێڵۆ وە کاو هیجران تۆوە\n\n\nکاو گیرۆدەی تاق دەرد بێ دەوان\nیەکبارە شادی و سەفاش گشت لوان\n\n\nتل وەرۆ چون تل وەدەم دەردەوە\nناڵەی دڵ بڵند وەی چەند فەردەوە: \n\n\nئاخ وە بێ هامفەرد جەفا وەردە وێم! \nبە بێ دیین دۆس دڵ پڕ دەردە وێم! \n\n\nنەکۆی ناکامی ئەسەف بەردە وێم! \nشەو ڕۆ خەریک ئاه سەردە وێم! \n\n\nدەروون ئالوودەی زەنگ و گەردە وێم! \nگیر ئاوەردەی زۆر دەس چەپگەردە وێم! \n\n\nنە عام عالەم تەمام مەشهوورەن\nدڵسۆزش تۆنی کەم مەیلیت دوورەن\n\n\nسا دەی وەفای تۆم هەنی من پەی کەی؟ \nدۆعاکەم وە سۆز دەروون پەیا پەی\n\n\nهیممەت تەڵەب کەر جە مەیل دڵبەر\nپەرێ نەجاتی جەفایی بێ دەر"}, {"poet": "شێخ عەبدوڵڵا کوڕی شێخ حەمەئەمین عەبابەیلێ ", "poet_description": "['ناو : شێخ عەبدوڵڵا کوڕی شێخ حەمەئەمین عەبابەیلێ ']", "book": "دیوانی جەفایی", "poem_title": "ئارامگەی قەلب قوللاب زەدەی دەور", "poem_description": "", "poem_text": "ئارامگەی قەلب قوللاب زەدەی دەور! \nمەیلەکەت مەرهەم جەرح سەهم جەور! \n\n\nسکەی نەقد عەشق دڵەی پڕ تاسەم! \nتەسکین سینەی ساحیب وەسواسەم! \n\n\nتریاقەکەی دڵ مار گەستەی دووریم! \nخەیاڵ خاڵت مایەی سەبووریم! \n\n\nدەوای عەمای عەین حاسڵ جە هیجران! \nنەجاتدەری دڵ جە بَیتُ الأحزان! \n\n\nمن نەکەردم فیکر تانەی بەد ڕەقیب\nکەردم عەزمی دیل ئاهووی دڵفەریب\n\n\nجە لەومەی لائیم نەکەردم ئەندێش\nئامام پەی دیار یار مۆبەت کێش\n\n\nتۆ خودا سا یاد کەر پەیمانەی وەرین\nبنمانە پەنەم ئەو چیهرەی نوورین\n\n\nنەک ناکا بێ تۆ سەر وە فەنا شۆ\nدیدەم پەی دینت دیدار ئاخر بۆ"}, {"poet": "شێخ عەبدوڵڵا کوڕی شێخ حەمەئەمین عەبابەیلێ ", "poet_description": "['ناو : شێخ عەبدوڵڵا کوڕی شێخ حەمەئەمین عەبابەیلێ ']", "book": "دیوانی جەفایی", "poem_title": "ئارەزووی ئازیز وەنەم زۆر ئاوەرد", "poem_description": "", "poem_text": "ئارەزووی ئازیز وەنەم زۆر ئاوەرد\nجە لای وێم پەی وەسڵ حیلەسازیم کەرد\n\n\nنە سەر ڕاگوزەر ئەوجا شەو و ڕۆم\nسازان بەڵ بدیۆ وە ناڵەی بێ شۆم\n\n\nگوزەر کەرۆ شۆخ شیرین جەماڵم\nجار جارێ بەیۆ بپەرسۆ حاڵم\n\n\nدەروونم بادەی مەسرووری وەرۆ\nدڵ جە دیای ڕووش لەززەتێ بەرۆ\n\n\nمەزانا بەختم موساعید نییەن\nبەدی ئیقباڵم جە حەد بەرشیین\n\n\nستارەی تاڵەم بورجش گوم کەردەن\nفەڵەک ناکامیم وە سەر ئاوەردەن\n\n\nمن ئەی خەیاڵەم وە دەروون بەردەن\nدڵبەرم مەشرەب بێ باکی وەردەن\n\n\nنەسیم خەیاڵ ئەو جەمین چون گوڵ\nپەی گوزەر کەردەی ڕای یاگەی بوڵبوڵ\n\n\nهاڵای وێش مزان ئەو دەم غونچەی دڵ\nئەو دڵبەر مەرام من نەکەرد حاسڵ\n\n\nئەی فەرهاد نیهاد ڕەنج وە بادە وێم\nقەیس ئاسا دایم دڵ ناشادە وێم\n\n\nناکام ڕەنگ، ناکام، نامورادە وێم\nجەفایی بێکەس بێ ئیمدادە وێم"}, {"poet": "شێخ عەبدوڵڵا کوڕی شێخ حەمەئەمین عەبابەیلێ ", "poet_description": "['ناو : شێخ عەبدوڵڵا کوڕی شێخ حەمەئەمین عەبابەیلێ ']", "book": "دیوانی جەفایی", "poem_title": "ئازیز تیفلی دڵ ئیمشەو بێ خاوەن", "poem_description": "", "poem_text": "ئازیز تیفلی دڵ ئیمشەو بێ خاوەن\nزاریشەن، ئەسرین دیدەش وە تاوەن\n\n\nهەر سات وە سەد تەرز جێم بەهانە جۆن\nمونتەزیر پەی شیر شیرین مەیل تۆن\n\n\nئەر نە قوببەی ساف سینەی وەسڵ تۆ\nنۆشا شیر مەیل شیرین بێ شۆ\n\n\nسا مەر ئەو تیفلە ئەوسا ساکن بۆ\nشاد بۆ وە تەمام ڕاحەتی گیرۆ\n\n\nنە بێشکەی باوەش وەش نومای ڕەنگین\nنەسەر دۆشەکەی زانووی پڕ تەزیین\n\n\nموزەییەن ڕشتەی ڕەحمەت تای دەسراز\nوە لایە لایەی ئاواز چون ساز\n\n\nبلاوانە تیفل دڵەی من دڵبەر\nبدەر پەنەش شیر مەیل گیان پەروەر"}, {"poet": "شێخ عەبدوڵڵا کوڕی شێخ حەمەئەمین عەبابەیلێ ", "poet_description": "['ناو : شێخ عەبدوڵڵا کوڕی شێخ حەمەئەمین عەبابەیلێ ']", "book": "دیوانی جەفایی", "poem_title": "ئازیز مەر ئیمشەو نەشنەفتی سەد تەرز", "poem_description": "", "poem_text": "ئازیز مەر ئیمشەو نەشنەفتی سەد تەرز؟ \nناڵەی ناقووسیم جە دڵ مبی بەرز\n\n\nها ئێستە ئامان وادەی مەماتم\nمەر بادەی مەیلت بدۆ نەجاتم\n\n\nهەڵای مەسڵەحەت نییەن وەفاتم\nنە ئارەزووی وەسڵ پڕ جە شیفاتم\n\n\nجەستە و گیان و دڵ فیدای وەفاتم\nتەشریف بارە پەی قەزای مافاتم\n\n\nوە تاقی تۆنی مایەی حەیاتم\nهای ئامان، ئامان وەختی بەراتم\n\n\n«بدوازەن» نە خاو ڕەقیبان غافڵ\nسا مەرامی دڵ من بکەر حاسڵ\n\n\nفرسەتەن سوبحەن نەشئەی نەسیم بەخش\nدڵبەری کەرەم سەهبای سەفا بەخش\n\n\nجە ناکا ئاما شۆخی پڕ وەفا\nنمانا جەمین جامی پڕ سەفا\n\n\nدیدە دڵەی زار خەستەی پڕ جەفا\nموژەش هۆرداوە جە دەوای شیفا\n\n\nبادەی وەسڵی وێش دا پێم وە کەفاف\nلەززەتێ بەردم جە نۆشای مەی ساف\n\n\nخەلاس بیم نە گێج بەحری مەحروومی\nپەوکە ویردمەن فەرد «مەعدوومی»: \n\n\n«های وە فەرقی دین زامداران تاج دای\nشەریعەت مەیلی لەیلێ ڕەواج دای»"}, {"poet": "شێخ عەبدوڵڵا کوڕی شێخ حەمەئەمین عەبابەیلێ ", "poet_description": "['ناو : شێخ عەبدوڵڵا کوڕی شێخ حەمەئەمین عەبابەیلێ ']", "book": "دیوانی جەفایی", "poem_title": "ئاماوە دیسان جە نەو کۆسی دڵ", "poem_description": "", "poem_text": "ئاماوە دیسان جە نەو کۆسی دڵ\nنەی دەمدا دەم دا دەستەی غونچە و گوڵ\n\n\nماوەران ئەو یاد جەفایی خەمبار\nئەم کوڵم و ئەو فەم دۆسی وەفادار"}, {"poet": "شێخ عەبدوڵڵا کوڕی شێخ حەمەئەمین عەبابەیلێ ", "poet_description": "['ناو : شێخ عەبدوڵڵا کوڕی شێخ حەمەئەمین عەبابەیلێ ']", "book": "دیوانی جەفایی", "poem_title": "ئاهوو ئاه وەردەی دیدەی مەخموورت", "poem_description": "", "poem_text": "ئاهوو، ئاه وەردەی دیدەی مەخموورت\nقەمەر، خجڵ بەرق جەبهەی پڕ نوورت\n\n\nوەفات چەنی من مەنشووری عام بی\nمەیلی لەیل ئاسات چەنەم تەمام بی\n\n\nتا وادەی وەفات، وەفات تەمام بی\nمەیلەکەت جەلام ئەعلای مەرام بی\n\n\nوەشڵە وە حاڵم مواتن یاران: \nڕەقیبان حەسەد مەوردن جاران\n\n\nجە ناکا کاڵای بێ مەیلیت پۆشا\nمەی بێ وەفاییت چەنیم هەم نۆشا\n\n\nبۆی توڕڕەی شیفای وەبای مەوت ئەسەر\nجە من پەنهان دای غەزاڵەی دڵبەر\n\n\nئیسە دای وە بای خەم پەرێم سەردان\nحەسرەت حەرارەت نە جەستەم وەردان\n\n\nجەی وەر بادەی وەسڵ تۆ هەر چیم وەردەن\nئەی دەردە گردش پەنەم قەی کەردەن\n\n\nدەخیلە سا دەی وادەی ئیحسانەن\nشیفای ئازارم جە لات ئاسانەن\n\n\nفێسەکەی نەفیس یاقووتیت کەچ کەر\nزاهیر بۆ تەمام زوڵف بۆ عەنبەر\n\n\nیەخەی سوخمەی خەز خاسەی فەرەنگ کار\nلابەر جە سینەی سافی جیلوەدار\n\n\nتا جارێ ترنج سینەت عەیان بۆ\nنەشئەی بۆش چەنی بۆی عەنبەر بۆی تۆ\n\n\nپەی پەی بەیۆ پەی تۆی دەماخ و دڵ\nدافیع بۆ پەرێ ئەی دەرد موشکڵ\n\n\nجە مەمڵات وە خاس مەملوو کەر قەدەح\nنۆشاش زوو مبۆ وە مایەی فەرەح\n\n\nساکن مبۆ تاو حەرارەتی تەن\nنەجاتیم مبۆ جە گردین میحەن"}, {"poet": "شێخ عەبدوڵڵا کوڕی شێخ حەمەئەمین عەبابەیلێ ", "poet_description": "['ناو : شێخ عەبدوڵڵا کوڕی شێخ حەمەئەمین عەبابەیلێ ']", "book": "دیوانی جەفایی", "poem_title": "ئاهووان پەی دین دیدەت حەسرەتمەند", "poem_description": "", "poem_text": "ئاهووان پەی دین دیدەت حەسرەتمەند\nدڵان وە کەمەند توڕڕەی تۆ نە بەند\n\n\nڕەواج دەر وە عیلم دین دڵبەری\nعینوان دیوان جای جیلوە گەری\n\n\nبێ تەرز و نەزیر نە فیرقەی پەری\nسای گەردەن بڵند جە گرد گەرد بەری\n\n\nدیسان سەنگ سەخت سەردی مەیلەکەت\nشیشەی شادی دڵ مۆبەت کەیلەکەت\n\n\nورد ورد کەرد نەسیم سا ئیستیغناییت\nگەردش بەرد ئەو هەرد بێ ئاشناییت\n\n\nجفت کەرد پەی چێش ئەی بێ وەفائیت\nغافڵ کەردەی عەهد چەنی جەفاییت؟ ! \n\n\nگۆش مەرحەمەت مەیل لەیل ئاسات\nلاونای دڵان عالەم شناسات\n\n\nکۆن ئەوسا پەرسات نە ڕەویەی وەفا\nئەحواڵ دڵەی شێخ پڕ جەفا\n\n\nڕوو مەدا پەرێم هەر سات سەد سەفا\nمەنۆشا دەروون من بادەی شیفا\n\n\nمنمانای پەنەم نە هەر سوبح و شام\nگۆنای گوڵڕەنگ جەمینت چوون جام\n\n\nشنەفتم ڕازان شیرین تەرز تۆ\nبینیم مەس وە بۆی گێسووی موشک تۆ\n\n\nئاد بی موقەووی قووەت جەسەد\nقووت ڕاحەتی ڕۆحم جە حەد ڕەد\n\n\nئێد بی سەبەب پەی نمای باڵای دڵ\nموستەغنیم مەکەرد جە بۆی پڕەی گوڵ\n\n\nمشانای جە دڵ تیر تیز ناز\nمامام نە دەروون سۆز بێ ئەنداز\n\n\nئیستە نە ئەو مەیل، نە ئەو لاونای دڵ\nنە پەرسای حاڵەت، نە منمانای گوڵ\n\n\nنە ئەو ڕاز، نە ناز، نە ئامای ئەو بۆ\nسەرداوە پەرێم دەردان گرد جە نۆ\n\n\nخولاسە هەوای سەردی مەیل لەیل\nنەو گوڵ موراد دڵ جە دەردان کەیل\n\n\nڕێزان وە تۆی خاک ئای بەدبەختە وێم! \nبوڵبوڵ بێ گوڵ، ناڵە سەختە وێم! \n\n\nئای دڵ جە کاڵای شادی لوختە وێم! \nپەی مەزرەعەی دەرد ئەرز سەختە وێم! \n\n\nئای پەی بەڵای دۆس فەرد وەختە وێم\nجەستەی چوون سوفتەی خەس درەختە وێم\n\n\nدیدەم کێ چون من دڵ تەسلیمت کەرد؟ \nکێ چون من جەفای هەزار ڕەنگت وەرد؟ \n\n\nکێ چون من چەنی ئەی گرد ئێش و دەرد\nچەنی عەشق تۆ گیان وە گڵ سپەرد؟ \n\n\nکێ چون من پەرێت تەوەللای خوێشان؟ \nکێ چون من وە تیر تۆ جەرگش ئێشان؟ \n\n\nکێ چون من پەرێت بی وە ڕسوای ناس؟ \nکێ «موات ئاه ئاس هەر سات مەکەرد تاس»؟ ! \n\n\nتۆ پاسە بێ باک من وەی ڕەنگ هیلاک\nوادەمان دیوان فەرد تەنیای تاک\n\nئەم پارچە شیعری «شەهید»ە لەسەر زمانی «شاهیدی» وەڵامی «جەفایی» ئەداتەوە\n\nپەروانەی شەیدای شەمع پێشانیم\nقامەت خەم وە خەم ئەبرۆی کەمانیم\n\n\nسەودایی سەواد نوختەی خاڵەکەم\nهەراسان لێو لەعل ئاڵەکەم\n\n\nدڵ نە بەند تای گێسووی موشک بۆم\nعاشق وە شێوەی قەمەر بێز ڕۆم\n\n\nنامەی دەروون سۆز جەفا و دەرد ئامێز\nیاوا وە خدمەت ئاهووی زوڵف دێز\n\n\nهامفەردەکەی وێت «شەهید» دەردان\nواناوە پەرێم سەراسەر فەردان\n\n\nحاڵی بیم یەک یەک فەرموودەی خاست\nشۆر عەشق دڵ پڕ سۆز ڕاست\n\n\nئەوەڵ کە خالیق مەوجوود و مەعبوود\nئاوەرد نە عەدەم شێوەم ئەو وجوود\n\n\nوجوود دەردان چەنی وجوودت\nهەم گەردەن تا وەخت فەوت و نەبوودت\n\n\nهەنێ خەتایێ مگیر جە شێوەم\nئەر تۆ لێوەنی مەجنوونی لێوەم\n\n\nوبعد بەو زات ئەی شێوە کەردەن\nئارامش جە دڵ پەشێوت بەردەن\n\n\nتا عەکسی شێوەم نە تۆی جامی دڵ\nبێ گەرد و زەڵاڵ تۆ دارۆ مەنزڵ\n\n\nوە بێ مەیلی من مگیرۆ گەردێ\nمیاوۆش سزای بەدعەهدی دەردێ\n\n\nوەفا چەنی من وێنەی تۆ و جەفان\nجەفای تۆم جەفان، سەفای تۆم سەفان\n\n\nهەرکا ئەو لوا مەر ئەوسا ئێد شۆ\nدۆعای تۆ پەی من، وەفای من پەی تۆ"}, {"poet": "شێخ عەبدوڵڵا کوڕی شێخ حەمەئەمین عەبابەیلێ ", "poet_description": "['ناو : شێخ عەبدوڵڵا کوڕی شێخ حەمەئەمین عەبابەیلێ ']", "book": "دیوانی جەفایی", "poem_title": "ئەنیسەکەی عەهد عالەمی ئەلەست", "poem_description": "نامەی جەفایی بۆ شەهید", "poem_text": "ئەنیسەکەی عەهد عالەمی ئەلەست\nدڵ وە سەهبای ساف ئاشەنایی مەست\n\n\nخەیلێوەن خەدەنگ موژگانی خوون ڕێز\nشۆخی شیرین خوو، خاڵان سۆسەن بێز\n\n\nها ئامان نامان، نەدان نە جەرگم\nهوون بدۆ ئەو دەر پەی ڕەنگی بەرگم\n\n\nپەرێ مەزەی تام تیرش هیلاکم\nئەر نەدۆش نە جەرگ ئەسپەردەی خاکم\n\n\nحەیفەن وە بێ کام جە یاران تاق بام\nوە بێ زام مەردەی گۆڕی فیراق بام"}, {"poet": "شێخ عەبدوڵڵا کوڕی شێخ حەمەئەمین عەبابەیلێ ", "poet_description": "['ناو : شێخ عەبدوڵڵا کوڕی شێخ حەمەئەمین عەبابەیلێ ']", "book": "دیوانی جەفایی", "poem_title": "بوڵبوڵی عاشق عیشوەی گوڵ ڕوخسار", "poem_description": "نامە بۆ مەفتوون", "poem_text": "بوڵبوڵی عاشق! عیشوەی گوڵ ڕوخسار! \nتەزەروی شەیدای سەروی باڵای یار! \n\n\nزامی دڵ بێ حەد، ئەسر چەم جارێ\nئاهی سەحەر کێش دەردی دڵدارێ\n\n\nشیرین سەییادان ساحیب قەوس و تیر\nچەند چون ئێمەشان کەردەن وە نەخچیر\n\n\nکەس جە دامشان خەلاسیش نییەن\nمورغی دڵ پەی دان گوناشان چییەن؟ \n\n\nعەهدی من و تۆ و عیشق و دڵداری\nتەقدیری ئەزەڵ کەردەنش جاری\n\n\nتەوبیخ و تانەی ئێمە بێ سوودەن\nگۆش مەدەر وە کەس! ڕەقیب حەسوودەن"}, {"poet": "شێخ عەبدوڵڵا کوڕی شێخ حەمەئەمین عەبابەیلێ ", "poet_description": "['ناو : شێخ عەبدوڵڵا کوڕی شێخ حەمەئەمین عەبابەیلێ ']", "book": "دیوانی جەفایی", "poem_title": "تا سوڵتان حۆسن تۆ نە جەلال بۆ", "poem_description": "", "poem_text": "تا سوڵتان حۆسن تۆ نە جەلال بۆ\nمشێو چەند چون من بەندەی مەلال بۆ\n\n\nتا موژە و ئەبرۆی تۆ سەهم و قەوس بۆ\nمشیۆ هەزارێ یاگەش فیردەوس بۆ\n\n\nتا نیم نیگای عەین مەستت عەیانەن\nمەعلوولی هەزار عاشق بەیانەن\n\n\nتا گۆنات چون گوڵ پڕ نەزاکەت بۆ\nمشیۆ چەند چون من بوڵبوڵ حاڵەت بۆ\n\n\nتا دەسەی گیسووی تۆ عەنبەرین بۆ\nتیپ پەرچەمت سەرجەم موشکین بۆ\n\n\nهەر کەسێ بەیۆ نە بینیش ئەو بۆ\nمەحاڵەن وە بۆی وەبا دەردین بۆ\n\n\nتا ئەو لەعلی ئاڵ یاقووت ڕەنگی تۆ\nبوینۆ هەر کەس دڵش پڕ هوون بۆ\n\n\nتا بلوور ساف بێ گەرد گەردەن\nتۆ پڕ شەفاف بۆ پەی جیلوە کەردەن\n\n\nمشیۆ چەند چون من گەردنش کەچ بۆ\nپەی ئیتاعەی عیشق حوسنی سیمای تۆ\n\n\nتا قەتارەی خاڵ وەنەوشەی وەش تەرز\nتۆ نەشئە بەخشۆ نەو گەردن بەرز\n\n\nتۆی جگەر جەرگەی دەروون پڕ خاران\nپڕ داخەن پەرێت شای جیلوە داران\n\n\nتا سەفحەی سینەت ساحیب سەفا بۆ\nمشیۆ سینەمان پڕ نە جەفا بۆ\n\n\nتا حوققەی سەدرت تازە جەلا بۆ\nمشیۆ حوققەی قەڵب من پڕ بەڵا بۆ\n\n\nتا باڵای ئاڵات بێ خەم بنمانی\nچارەش هەر خەمەن سەرو بوستانی\n\n\nپەی قەد و قامەت شۆڕش ئەنگێزت\nپەی توڕڕەی شەوڕەنگ بۆی ناف ئامێزت\n\n\nپەی دیدەی دیدەی ئاهووان بێزت\nپەی بادەی خەمبەر بەزم دڵخێزت\n\n\nچەند هەزار چون من خەمیدەی خەمەن\nچەن کەس وێنەی من دەروون پڕ تەمەن"}, {"poet": "شێخ عەبدوڵڵا کوڕی شێخ حەمەئەمین عەبابەیلێ ", "poet_description": "['ناو : شێخ عەبدوڵڵا کوڕی شێخ حەمەئەمین عەبابەیلێ ']", "book": "دیوانی جەفایی", "poem_title": "تۆی مەشامی دڵ", "poem_description": "", "poem_text": "تۆی مەشامی دڵ... \nکەیلەن وە بۆیێ تۆی مەشامی دڵ\n\n\nچ بۆ؟ بۆی عەتر گوڵان پێش خجڵ\nنەی دەمدا مەیۆ نەی مەئوا و مەنزڵ\n\n\nپاسە تەئسیرێ پەرێم کەرد حاسڵ\nنە عەتری عەبیر، نە نەرگس، نە گوڵ\n\n\nنە بۆی ڕیاحین نە بۆی وەرکەمەر\nوەی تەورە جە من نەکەردەن ئەسەر\n\n\nمواچی مەئوای ئاهووی خەتائین\nجای سەفان پەرێ غەزاڵەی موشکین\n\n\nیەقینەن مەئوای سەفای دڵبەرەن\nگوزەرگەی قەدیم پەری پەیکەرەن\n\n\nبۆ وە تۆی دەماخ دڵەی جەفایی\nمەستەن وە بۆی ناف پڕ جە شیفایی\n\n\nیە سارای خۆتەن وەناف ئاواشەن\nمیرغوزار ناز چرا مەئواشەن\n\n\nجای ئیزهار مەیل لەیلێ تەرزشەن\nیاگەی نمانای باڵای بەرزشەن\n\n\nمەحەلل جیلوەی جەبهەی جامشەن\nشوعلەی شەفەق سای سوبح و شامشەن\n\n\nچێگە بی چەند جار بەو جەماڵەوە\nگوڵچیهرەش نەسای سیا ماڵەوە\n\n\nمنمانا چەنی چون شەمس ئەنوەر\nنە تۆی سوبحەوە شۆخ جیلوەگەر\n\n\nجەو مەکانەدا بەو تیر بەو کەمان\nچەند گیان وە فیردەوس کەردەن شادمان\n\n\nجەو سەر عەینە وێش منمانا عەیان\nشەوق مەداوە چون زیای نەو بەیان\n\n\nنەو سەر نەهرە بی نە نەو وەهاردا\nنوورین مەکەرد وێش نە گرد نەهاردا\n\n\nنەی گوڵشەن گوڵاوپاشی وێش مەکەرد\nپەری پیاڵەی حەسرەتش موەرد\n\n\nلەتیفی ئەندام نەزیف بێ گەرد\nجە خوتتەی خەیاڵ خاسان گرد مویەرد\n\n\nچۆگە وە ڕازان نەبات ئامێزش\nچەنی بادەی مەیل بەزمی دڵخێزش\n\n\nمەزاقی زومڕەی عاشقان سەرجەم\nشیرین کەردەوە گشت مەست و بێ خەم\n\n\nنازوون بەو دڵبەر ئەوسافش ئێدەن\nزاتش جە ئافات دوور بۆ، ئومێدەن! \n\n\nنە هەر جا جارێ کەردەبۆ زوهوور\nعەکسش باقییەن تا وە نەفخی سوور\n\n\nدڵبەرێ وەی تەور جیلوە نما بۆ\nمشیۆ من بێ ئەو چێشم تەما بۆ؟ \n\n\nئەرنە جیاییش لەززەتێ بەرم\nدەک وە جەوری دەور فانی بۆ سەرم\n\n\nئەر ڕەزا وە تیر موژەی ئەو نەبام\nبپێکۆ جەرگم نە گرد سوبح و شام\n\n\nئەجزای تەن وە تیر قەزای بێ بەها\nپارە پارە بۆ تا وە ئینتیها"}, {"poet": "شێخ عەبدوڵڵا کوڕی شێخ حەمەئەمین عەبابەیلێ ", "poet_description": "['ناو : شێخ عەبدوڵڵا کوڕی شێخ حەمەئەمین عەبابەیلێ ']", "book": "دیوانی جەفایی", "poem_title": "تێخ دووری دۆس جگەر تۆ کەردە", "poem_description": "نامە بۆ مەفتوون", "poem_text": "تێخ دووری دۆس جگەر تۆ کەردە\nهووناو زامان ڕیشەی دڵ بەردە\n\n\nتەن لەت لەت وە سەیف ئەبرۆی ئەو دڵبەر\nپێکیای پەیکان موژەی دڵ پەیکەر\n\n\n«مەفتوون»ی مەعلوول عەین نەرگس بێز\nمەحبووس زنجیر توڕڕەی موشک ڕێز\n\n\nسەد هەزار حەسرەت پەی دڵ ئەوگاریت\nئاه سەرد و دەرد پەی زام کاریت\n\n\nئوستاد تەعلیم سەرمەدرەسەی عەشق\nنە تەدبیر دەرد ئەوگاران پڕ مەشق\n\n\nمەر نەوات سەییاد تێخ و تیر وە دەس: \nدەخیل جە دەسش خەلاس مەبۆ کەس\n\n\nمەکەرە گوزەر وە مەئوای ئەودا\nچون دڵان جە لاش هان نە گرەودا\n\n\nمەر نەدیت پەرێ غەزاڵەی موشکین\nچەند ڕێزام وەتاو جە دیدە ئەسرین\n\n\nکەردم وە نیشان دڵ پەرێ تیرش\nسەر کەرد هوون چون سەیل نە جای تەئسیرش\n\n\nئیسە چەم بێ نوور دڵ زەدەی پڕ زام\nسیوای ئێش و نێش نەیاوام وە کام\n\n\nنەجاتت جەی دەرد ئەر هەن تەمەننا\nبەڵ چون جەفایی نەشی وە فەنا\n\n\nهاڵای حوسن ڕووی دیدەی دڵڕێشان\nوە سەفحەی دڵدا سوورەت نەکێشان\n\n\nچون تەبع کیتاب عەشق دڵداران\nوێت لادەر نە بەزم پەری ڕوخساران\n\n\nوەرنە جەو دما جە دەس سیاسەت\nقەتعەن خەلاسیت تا ڕۆی قیامەت"}, {"poet": "شێخ عەبدوڵڵا کوڕی شێخ حەمەئەمین عەبابەیلێ ", "poet_description": "['ناو : شێخ عەبدوڵڵا کوڕی شێخ حەمەئەمین عەبابەیلێ ']", "book": "دیوانی جەفایی", "poem_title": "تەن وە بەرگی وەسڵ دڵئارام مەلفووف", "poem_description": "", "poem_text": "تەن وە بەرگی وەسڵ دڵئارام مەلفووف\nدڵ وە سەهی سەرو قامەتش مەئلووف\n\n\nدەروون مەستی جام سەبووحی سوحبەت\nمەدهۆشی نۆشای «شاهیدی» شەربەت\n\n\nبۆ وە دیدەنم بدیە زەلیلیم\nئاماتەن مایەی دەفع عەلیلیم\n\n\nڕاسەن سەعبەن فەسڵ وەسڵی هامسەران\nبێ سامانەن دەرد دووری دڵبەران\n\n\nسەنگ وە سەختی سەبر فیراق نەدارۆ\nدڵ چەنی چەنی سزاش مویارۆ\n\n\nبەڵام دووبارەی وەسڵش مەئموولەن\nدڵ وە یادش شاد کەمتەر مەلوولەن"}, {"poet": "شێخ عەبدوڵڵا کوڕی شێخ حەمەئەمین عەبابەیلێ ", "poet_description": "['ناو : شێخ عەبدوڵڵا کوڕی شێخ حەمەئەمین عەبابەیلێ ']", "book": "دیوانی جەفایی", "poem_title": "جەیرانەی یانەی دڵەی پڕ بەینەت", "poem_description": "", "poem_text": "جەیرانەی یانەی دڵەی پڕ بەینەت\nئامشۆ کەردەن پێشدا یەند مەینەت\n\n\nتەخت زەمینش هۆر کنیان سەرجەم\nدیوارش ڕووکەش کەردەن گەرد غەم\n\n\nسەقفش ئالوودەی دووی ئاهەن پەرێت\nبۆ تەزێینش دەر وێنەی یانەی وێت\n\n\nئاوش مەی مەیلت خاکش دوردی دەی\nبناوە یانەم بەو دوردی بەو مەی\n\n\nئامێزش جە میسک گێسووی سیاڕەنگ\nبەڵ موعەتتەر بۆ یانەی دڵ قەشەنگ"}, {"poet": "شێخ عەبدوڵڵا کوڕی شێخ حەمەئەمین عەبابەیلێ ", "poet_description": "['ناو : شێخ عەبدوڵڵا کوڕی شێخ حەمەئەمین عەبابەیلێ ']", "book": "دیوانی جەفایی", "poem_title": "خێڵخانەی شادیم دیسان سەرداوە", "poem_description": "", "poem_text": "خێڵخانەی شادیم دیسان سەرداوە\nنە وادی دەروون خێمەش هۆرداوە\n\n\nحەیاتی ڕەفتەم عەودەت کەردەوە\nدڵبەرم تەشریف خەیر ئاوردەوە\n\n\nقدوومت وەخەیر دۆس وەفادار\nوەسەر گەردت بۆ جەفایی ئەوگار\n\n\nچون لووای لووا، نووری دیدەکەم\nئاماوە ئامای بەرگوزیدەکەم\n\n\nنەمابێ تێشدا شۆڕش شار دڵ\nنەمەندە بی زەوق قەدیمی بوڵبوڵ\n\n\nعەودەتت جە سەیر شۆخ جەمین جام! \nئاوا کەردەوە شاری دڵ تەمام\n\n\nتازە خێزاوە بەزمەکەی بوڵبوڵ\nچون شاد بی وە عەتر تۆی پڕەی نەو گوڵ\n\n\nساقی گرد ئەساس بەزم دڵ جەمەن\nبەڵام پیاڵەی پڕ مەی نۆش کەمەن\n\n\nوادەی مەی نۆشای ئەرباب خەمەن\nدەورێ دەر نە تۆی حەلقەی ئەنجومەن\n\n\nبادەکەی سافت پەی دڵ مەرهەمەن\nپەی پەی بماڵۆ جە دڵ چی تەمەن"}, {"poet": "شێخ عەبدوڵڵا کوڕی شێخ حەمەئەمین عەبابەیلێ ", "poet_description": "['ناو : شێخ عەبدوڵڵا کوڕی شێخ حەمەئەمین عەبابەیلێ ']", "book": "دیوانی جەفایی", "poem_title": "خەیلێ بی خەیلێ دڵ جە خەم کەیل بێ", "poem_description": "", "poem_text": "خەیلێ بی خەیلێ، دڵ جە خەم کەیل بی\nنە تاسەی خەدەنگ موژگانی لەیل بی\n\n\nلوام ئەو حوزوور نیگای سەر دەلیل\nخەدەنگ ئەرزان کەرد، پەی دڵەی عەلیل\n\n\nفیدای نیگات بام غەزاڵەی موشکین\nتەئسیری تیرت دا وە دڵ تەسکین"}, {"poet": "شێخ عەبدوڵڵا کوڕی شێخ حەمەئەمین عەبابەیلێ ", "poet_description": "['ناو : شێخ عەبدوڵڵا کوڕی شێخ حەمەئەمین عەبابەیلێ ']", "book": "دیوانی جەفایی", "poem_title": "خەیلێ بێ مایەی دەروون وێران بیم", "poem_description": "", "poem_text": "خەیلێ بێ مایەی دەروون وێران بیم\nخاڵی جە ئەسباب سەفا و حەیران بیم\n\n\nکەپر خەم ئەساس وجوودم بەتاڵ\nجە بادەی خەمبەر وەسڵ مەه جەماڵ\n\n\nدڵەی مەنزڵگەی بەزم شادی و شەوق\nچۆڵ بی نە سەرجەم ئەو بەزم و ئەو زەوق\n\n\nناگا فەرەح کەرد دق الباب دڵ\nداخڵ بی شادان بەو قەدیم مەنزڵ\n\n\nچون تەشریف ئاورد ئاهووی سەر دەلیل\nوە عەزم دیدەن ئەی وە دەرد زەلیل\n\n\nئاوا کەردەوە یانەی وێرانە\nتازە هۆناوە ڕشتەی پەیمانە\n\n\nئەجزای وجوودم مەزەی وەسڵش چەشت\nدیدەم وە سورمەی گەرد پاڵاش ڕەشت\n\n\nنەزم بەزم زەوق دەروون دا تەزیین\nفیدای وەفات بام غەزاڵەی موشکین!"}, {"poet": "شێخ عەبدوڵڵا کوڕی شێخ حەمەئەمین عەبابەیلێ ", "poet_description": "['ناو : شێخ عەبدوڵڵا کوڕی شێخ حەمەئەمین عەبابەیلێ ']", "book": "دیوانی جەفایی", "poem_title": "دڵ ئەی لەیلە کەیل هەوای لەیلش بی", "poem_description": "", "poem_text": "دڵ ئەی لەیلە کەیل هەوای لەیلش بی\nئارەزووی بادەی وەسڵ و مەیلش بی\n\n\nتۆی دەروون وە تەم خەمان تەمام کەیل\nهوونی زامی تۆی جگەر وێنەی سەیل\n\n\nجە ناکا جە وەخت سوبحدا دڵبەر\nچون غوڕڕەی سەباح پێشانی ئەنوەر\n\n\nنمانا، عاڵەم پڕ جە زیا کەرد\nپەی تەسکینی دڵ من تەشریف ئاوەرد\n\n\nوە شنۆی ڕازان شەکەر ڕێزەکەش\nوە نەشئەی بۆی زوڵف موشک بێزەکەش\n\n\nدەفع تام تاڵ کام دڵم کەرد\nگەرد دەردێ تۆی بینی تەمام کەرد\n\n\nدەروونم بادەی وەسڵش نۆشاوە\nلیباس مەستیش دیسان پۆشاوە\n\n\nدڵ وەتەمامی خاڵی بی جە خەم\nزام تۆی جگەر یاوا وە مەرهەم"}, {"poet": "شێخ عەبدوڵڵا کوڕی شێخ حەمەئەمین عەبابەیلێ ", "poet_description": "['ناو : شێخ عەبدوڵڵا کوڕی شێخ حەمەئەمین عەبابەیلێ ']", "book": "دیوانی جەفایی", "poem_title": "دڵ زەدەی قولاب موژەی نەوهاڵان", "poem_description": "نامە بۆ مەفتوون", "poem_text": "دڵ زەدەی قولاب موژەی نەوهاڵان! \nمەفتوونی فەتتان فەیرۆزە خاڵان! \n\n\nمەدهۆش مۆبەت ئەبرۆ هیلالان\nموبتەلای باڵای وەش نەونیهالان\n\n\nدەروون پڕ سەودای ساحێب کەماڵان\nتۆی جگەر پەرداخ شیرین جەماڵان\n\n\nبێ خەبەر جە حاڵ دەروون مەلاڵان\nنەشنەفتەنی... شای نازک خەیاڵان\n\n\nنەی دەمدا فەڵەک چ کەیدێ کاڵان؟ \nدەوڵەت شادیم چون بەرد وە تاڵان؟ \n\n\nچون دیا کەیلەن دەماخ بوڵبوڵ\nنەتۆی باخچەی وەسڵ وە عەتر ئەو گوڵ\n\n\nڕوودا وە هەمدا قین ئاوردەوە\nبوڵبوڵ جە بۆی گوڵ جیا کەردەوە\n\n\nوەعەترش مەشام بێگانان کەرد شاد\nڕەنج تەمامی بوڵبوڵ دا وەباد\n\n\nیانێ سەر دەلیل موشکین غەزاڵان\nدۆسەکەی ڕەئیس شیرین خیساڵان\n\n\nجە من جیا کەرد وە دڵ دا ناڵان\nئەی دووی جیاییش نەسینەم باڵان\n\n\nوالحاصل ئەسباب سەفەر دا تەرتیب\nتەشریف بەرد وە خەیر ئاهووی دڵفریب\n\n\nئەو بەزم و ئەو زەوق، ئەو سەیر، ئەو سەفا\nئەو مەیل و ئەو وەسڵ، دۆس پڕ وەفا\n\n\nمەعلووم بی جە لات دیت وە چەم چەپگەرد\nهەر سەرنگوون بۆ گرد وە فەنا بەرد\n\n\nئیسە جەفایی وە سەد دەردەوە\nوێڵ وێڵ مەگێڵۆ وەسەر هەردەوە\n\n\nدایم دڵ وە ئاه سەختی سەردەوە\nمناڵۆ نەی تەرز وەی چەند فەردەوە: \n\n\nئای وە دەرد هیجر دڵ ئەوگارە وێم\nمەحرووم باڵای ئاڵای یارە وێم\n\n\nسفتەی بڵێسەی کورەی نارە وێم\nبێ سەبر و ئارام، بێ قەرارە وێم\n\n\nعەندەلیب دوور جە گوڵزارە وێم\nشەو و ڕۆ خەریک ناڵە و زارە وێم\n\n\nتۆی جگەر وە تێغ دووری پارە وێم\nدائیما دەروون پڕ پەژارە وێم\n\n\nبینی دڵ پڕ گەرد زوکام بارە وێم\nمەهجوور بۆی ناف وەش تەتارە وێم\n\n\nدیدە وە بێ دین دیدە تارە وێم\nجە گیان شیرین وێم بێزارە وێم\n\n\nگیرۆدەی گەردوون دوون کردارە وێم\nپڕ ئازار چەرخ کەچ ڕەفتارە وێم\n\n\nئومێدم ئێدەن «مەفتوون» مەحزوون\nدۆعای دووبارەی وەسڵ ئەی زەبوون\n\n\nباوەری وەسۆز دەروون وە کامدا\nویردت بۆ نەوەخت گرد سوبح و شامدا\n\n\nبەڵ ئەر ستارەی بەختم تلووع کەرد\nشوعلە دا نە ڕووی دەروون پڕ دەرد\n\n\nزوو عەودەت کەرۆ ئاهووی دیدە مەس\nزەیل جامەی وەسڵ ئەو بارۆم وە دەس\n\n\nخەلاس بام جە ئێش دەرد مەهجووری\nجە سەختی سزای پێچ ڕای دووری"}, {"poet": "شێخ عەبدوڵڵا کوڕی شێخ حەمەئەمین عەبابەیلێ ", "poet_description": "['ناو : شێخ عەبدوڵڵا کوڕی شێخ حەمەئەمین عەبابەیلێ ']", "book": "دیوانی جەفایی", "poem_title": "دڵ سێراوی مەیل پەری پەیکەران", "poem_description": "نامەی جەفایی بۆ شەهید", "poem_text": "دڵ سێراوی مەیل پەری پەیکەران\nئەجزای تەن تێکەڵ عیشقی دڵبەران\n\n\nمەستی بادەی وەسڵ زومرەی ئازیزان\nسەر حەڵقەی فیرقەی ساحیب تەمیزان\n\n\nمەقدەمت وە خەیر دوور جە ڕەقیبان\nهەمیشە دەر وەسڵ باڵای حەبیبان\n\n\nچەنی جەیرانان چون لووای وە خەیر\nیانێ تەشریفت بەرد وە سەفا و سەیر\n\n\nمن وەجا مەندم دەروون پڕ جە خەم\nمەحرووم بۆی ناف سەر دەلیل ڕەم\n\n\nوە هەر دانەدا وە بێ هاوسەردان! \nموانام ئەی فەرد وێڵ و سەرگەردان: \n\n\n«ئای وە بێ یاران سەرگەردانە وێم\nمەحروومی سەیران هامفەردانە وێم»\n\n\nتەشریف خەیرت چون ئاوردەوە\nوڵات دڵان ئاوا کەردەوە\n\n\nوبعد دیدەم! سوحبەت گوڵان\nپاسە ئاسان نین پەرێ بوڵبوڵان\n\n\nکێ وەدەس ئاورد گوڵ بێ نێش خار\nواسڵ وە مەقسوود کێ بی بێ ئازار\n\n\nپەوکە پێکیان پای دڵت وە پەیکان\nموژگان مەحبووب شۆخ وەش پەیمان\n\n\nکەفارەتت بۆ دۆسی وەش ڕەفتار\nبویەر جە نامای جەفایی خەمبار\n\n\nچون تا ئاسانەت جە سەد جا ڕەقیب\nجە مەیلی یاران ببۆ بێ نەسیب\n\n\nمگیرۆم دامان جە گرد سەگ بەدتەر\nنمازۆم وە لای «شەهید» دڵبەر"}, {"poet": "شێخ عەبدوڵڵا کوڕی شێخ حەمەئەمین عەبابەیلێ ", "poet_description": "['ناو : شێخ عەبدوڵڵا کوڕی شێخ حەمەئەمین عەبابەیلێ ']", "book": "دیوانی جەفایی", "poem_title": "دڵ وە بەرگی دەرد سەراسەر مەلفووف", "poem_description": "نامە بۆ شەهید", "poem_text": "دڵ وە بەرگی دەرد سەراسەر مەلفووف\nدەروون پڕ نە پێچ وە مەینەت مەئلووف\n\n\nئیمشەو جەفایی خەستەی دڵ مەلهووف\nدایم وە ئەلەم وە جەفا مەوسووف\n\n\nشەرح حاڵ تۆش جە لا بی مەکشووف\nزیاد کەرد ئازار بێ دەوای مەخووف\n\n\nخورشیدی نەهار شادیم کەرد کوسووف\nبەدر شەو و شەوق دڵ شی وە خوسووف\n\n\nچون دیم بڵیسەی ناری جەستەی تۆ\nپێچ دووی سیای دەروونت بێ شۆ\n\n\nگۆیا ئەو مەحبووب وە ناز پەروەردە\nئەو جەستەی نازک پاک چون وەردە\n\n\nخودا نەخواستە ئێش پەشێوش کەردەن\nئازارش نارش جە ئەندام بەردەن\n\n\nدەک فەڵەک دایم هەر سەرنگوون بای\nنەیاوی وە کام هەر سەرنگوون بای\n\n\nپەی چێش نەی دەمدا ئەی کەیدە کەردی\nژار دەرد وە دڵ عاشقان وەردی؟ \n\n\nاما سمعت صاحب الولاء: \nالصدقة تدفع البلاء؟ \n\n\nمشیا هۆر بدای وەش بانگ و سەڵا\nئەولای عاشقان دەروون پڕ بەڵا\n\n\nجەستەی گیان و دڵ، وێت و ئەوگاران\nبکەردان وە فیدای شای جیلوەداران\n\n\nشەو و ڕۆ شیفای ئەو شیرین نەسەق\nمەتلووبەن جە لوتف خەللاق موتڵەق\n\n\nبەڵ «شەهید» عەشق ئەو پەری پەیکەر\nدڵش ڕەها بۆ نەی بەند خەتەر"}, {"poet": "شێخ عەبدوڵڵا کوڕی شێخ حەمەئەمین عەبابەیلێ ", "poet_description": "['ناو : شێخ عەبدوڵڵا کوڕی شێخ حەمەئەمین عەبابەیلێ ']", "book": "دیوانی جەفایی", "poem_title": "دڵ کەتیف بەستەی فەڕەنگەکەی خەم", "poem_description": "", "poem_text": "دڵ کەتیف بەستەی فەڕەنگەکەی خەم! \nدەستی شادی چەسپ کەلەپچەی ستەم! \n\n\nوەردەی گیرۆدەی تەریدەی فیراق! \nتەن سفتەی سەمووم گەرمی ئیشتیاق! \n\n\nإِنَّ مَعَ الْعُسْر، یُسْرا نەدیەنی؟ ! \nسەیدی قەیدی غەم هەر تۆ نەبیەنی\n\n\nفریاد کەر ئەو سۆز سوڵتانی عوششاق\nنەجاتت بدۆ جە جەردەی فیراق\n\n\nتەرتیب دۆ سوپای هەناسەی سوب دەم\nدۆعا و ناڵەی ئاه سەف تەفرەقەی غەم\n\n\nبەڵ پەرێ لوای مەئوای موبارەک\nپەی وەسڵی دڵبەر جەم بۆ تەدارەک"}, {"poet": "شێخ عەبدوڵڵا کوڕی شێخ حەمەئەمین عەبابەیلێ ", "poet_description": "['ناو : شێخ عەبدوڵڵا کوڕی شێخ حەمەئەمین عەبابەیلێ ']", "book": "دیوانی جەفایی", "poem_title": "دڵکێشی جەرگەی جگەر سەد پاران", "poem_description": "", "poem_text": "دڵکێشی جەرگەی جگەر سەد پاران! \nدڵسۆزی غەمخوار خاتر پڕ خاران! \n\n\nسەییادی پڕ زۆر ساحیب سەهم و سام! \nکوشندەی دڵان چون ئاهووی خەرام! \n\n\nبەڵەد نە گردین کۆساران عەشق! \nشارەزای ئازار خەمباران عەشق! \n\n\nشنەفتم جە ڕووی ئیلتیفاتەوە\nبەو لەفز شیرین وەش ئەداتەوە\n\n\nپەرسابێت ئەحواڵ دڵ وە خەم زەلیل\nکەو چون بۆ جە عەشق ئاهووی سەردەلیل\n\n\nخەستەکەی خەمان وە دەرد پەروەردە\nزووخاو زامان نە دڵ سەر کەردە\n\n\nنمەز چێش واچۆ حاڵش چەنی بۆ\nئەر هەر تەورێ بۆ مەخفی نین جە تۆ\n\n\nتەفسیل ئەحواڵ دەخیلەن سەر خێڵ\nدا پەرسە سیروان لێوەی دەروون لێڵ\n\n\nبدیە وە لێڵیش وە ناڵەی زارش\nلادێ جە لایێ نیەن قەرارش\n\n\nئانە عەکس من وەنەش دان یەقین\nچەنی پەرسانت جەفایی چەنین؟"}, {"poet": "شێخ عەبدوڵڵا کوڕی شێخ حەمەئەمین عەبابەیلێ ", "poet_description": "['ناو : شێخ عەبدوڵڵا کوڕی شێخ حەمەئەمین عەبابەیلێ ']", "book": "دیوانی جەفایی", "poem_title": "دڵە دەی نەخاو خەفەت بێدار بەر", "poem_description": "", "poem_text": "دڵە، دەی نەخاو خەفەت بێدار بەر\nجەفایی سا باڵ چەمانت هۆر دەر\n\n\nبدیە ها ئانا شۆخی جیلوە گەر\nئاما ژەرەژ تەور پا منیۆ ئەو بەر\n\n\nئیرادەش ئێدەن بکەرۆ گوزەر\nڕەقیبان جە حاڵ ئێمە بێ خەبەر\n\n\nنەی وەخت فێنک وادەی سوب سەحەر\nفرسەتەن جە وەسڵ دڵبەر نەسیب بەر\n\n\nدوو دیدەت وە دین دیدەش ڕۆشن کەر\nمەشام پڕ جە بۆی زوڵف بۆ عەنبەر\n\n\nدەخیلەن دێرەن غەزاڵەی دڵبەر\nپیاڵەی پڕ مەی وەسڵت پەنەم دەر\n\n\nجە نۆشای شیرین شەراب خەم بەر\nبەڵ خێزۆ جە دڵ سۆزی پڕ ئەسەر\n\n\nتا بەو سۆزەوە ئازاد جە خەتەر\nویردی سوبحم بۆ فەردێ وەش سەمەر: \n\n\n«های ستارەی بەخت من ئاوەرد سەر\nنە تۆی بورجی مەیل لەیلی شیفادەر»"}, {"poet": "شێخ عەبدوڵڵا کوڕی شێخ حەمەئەمین عەبابەیلێ ", "poet_description": "['ناو : شێخ عەبدوڵڵا کوڕی شێخ حەمەئەمین عەبابەیلێ ']", "book": "دیوانی جەفایی", "poem_title": "دیدەی دڵ و سەر جەفایی دڵ ڕێش", "poem_description": "", "poem_text": "دیدەی دڵ و سەر جەفایی دڵ ڕێش\nئیمشەو گل مدا چەنی ئێش و نێش\n\n\nدیسان حەسادەت چەرخ چەپ ئەندێش\nکەو چێشش وە دڵ ئاوەردەن پەرێش\n\n\nبەڵێ شنەفتم شۆخی وەفا کێش\nدەردش گشت وە گیان شێخی جەفاکێش! \n\n\nدیدەکەی مەستش دڵ خەستە بی پێش\nخودا نەکەردە پێش دا ئامان ئێش\n\n\nنە توور کۆی توور نوور جەماڵت\nسۆزان کۆی دڵەی دەروون مەڵاڵت\n\n\nتۆی دەروون ئاوان دەردم وەس ئاوان\nوە بازووی ئازار خاس دڵ بساوان\n\n\nئاخر چون جیلوەی شیفا بەخش وێت\nوەنەش دان مەبۆ شیفا بۆ پەرێت\n\n\nدیدەم، دیدەکەت پەنەش سورمە کێش\nبەڵ دیدەی منیش خەلاس بۆ جە ئێش"}, {"poet": "شێخ عەبدوڵڵا کوڕی شێخ حەمەئەمین عەبابەیلێ ", "poet_description": "['ناو : شێخ عەبدوڵڵا کوڕی شێخ حەمەئەمین عەبابەیلێ ']", "book": "دیوانی جەفایی", "poem_title": "دەخیلەن شەماڵ", "poem_description": "", "poem_text": "دەخیلەن شەماڵ... \nدەسم دامانت دەخیلەن شەماڵ\n\n\nمەزانی هیجران شای موشکین غەزاڵ\nمەزاق عەیشم چەنی کردەن تاڵ\n\n\nسەف سەف سوپای خەم یاوان وە کەماڵ\nشکاوان لەشکەر سەفا و وەشی حاڵ\n\n\nشەوقم تەفرەقەن، شادیم نە زەواڵ\nکەیفم بێ کەفاف، سەیرانم بەتاڵ\n\n\nبۆ وە لامەوە، تەفسیل ئەحواڵ\nجەفایی پڕ جەور جگەر پڕ مەڵاڵ\n\n\nبەرەش وە خدمەت شای شیرین جەماڵ\nهیچ مەکەر تامڵ وەش بشۆ بناڵ\n\n\nوەختێ وە مەئوای شۆخ سۆسەن خاڵ\nیاوای مەوینی دۆس وەش خیساڵ\n\n\nئانا نە جەرگەی شیرین نیگاران\nمنمانۆ چون بەدر چەنی ستاران\n\n\nبەو جەلای جەمین بێ میسالەوە\nبەو باڵای ئاڵای نەو نیهالەوە\n\n\nبەو ئەبرۆی پەیوەست چون هیلالەوە\nبەو گۆنای لەتیف وێنەی لالەوە\n\n\nبەو نەشئەی نیگای عەین مەستەوە\nبەو شنۆی شەوبۆی زوڵف دەستەوە\n\n\nبەو مینای گەردەن پڕ جە خاڵەوە\nبەو عیشوەی شیرین بەو کەماڵەوە\n\n\nبەو کاڵای قەشەنگ ساحیب بەهاوە\nبەو جیلوەی جەماڵ بێ ئینتیهاوە\n\n\nمنمانۆ پەنەت پێشانی پڕ نوور\nپا بنیەر ئەو پێش عاقڵان دەستوور\n\n\nوە تەمکین تەنخوای جەفایی خەمین\nنە وەر ئاسانەش بۆسە دەر زەمین\n\n\nمەپەرسۆ: دیسان شەماڵ چێش بیەن؟ \nپەی چی وەی تەورە ئارامت نیەن؟ \n\n\nواچە ئەو تاڵاو خەمان نۆش کەردە\nنە سەر کۆی هیجران تۆ گیر ئاوەردە\n\n\nدیم دڵ وە جامەی ئاه سەردەوە\nدەروون وە نامەی پێچ دەردەوە\n\n\nنویسیان مەکتووب پڕ سۆز و ئەسەر\nمەختووم وە خاتەم داغ تۆی جگەر\n\n\nئەر تەسدیع نیەن غەزاڵەی دڵبەر\nبوانوون پەرێت نامەی خەم سەمەر: \n\n\nوە مایەی حەیات جەستەی خەستەکەم\nدەوایی دڵەی دەردان گەستەکەم\n\n\n«بعد» وە باڵای سەرو بێ خەمت! \nوە نەشئەی شکەنج پێچ پەرچەمت! \n\n\nتەنخوای قەهقەهەی دڵوەشی و سەفام\nشینمەن ناشاد گیرۆدەی جەفام\n\n\nسەموومەن پەرێم شنۆی وەرکاوان\nچون حەمیمەن ئاو سەرد سەرئاوان\n\n\nبۆی چنور زیاد کەرۆ زوکامم\nسوودێ نەدارۆ پەرێ مەشامم\n\n\nوەلحاسڵ وەیشووم شوومیم گێج وەردەن\nگوڵشەنەن شادیم پەژموردە کەردەن\n\n\nبێ حەد بێ دەماخ دڵ بێ قەرارم\nجە زیندەگی وێم تەمام بێزارم\n\n\nمەر نەشئەی شنۆی هەوای وەسڵ تۆ\nنەی سەروەختەدا پەرێم زاهیر بۆ\n\n\nوەرنە زاهیرەن قەتعەن نەجاتم\nنەمەندەن نە دڵ تەمای حەیاتم"}, {"poet": "شێخ عەبدوڵڵا کوڕی شێخ حەمەئەمین عەبابەیلێ ", "poet_description": "['ناو : شێخ عەبدوڵڵا کوڕی شێخ حەمەئەمین عەبابەیلێ ']", "book": "دیوانی جەفایی", "poem_title": "دەروون جە لەززەت وەسڵی دڵبەر دوور", "poem_description": "", "poem_text": "دەروون جە لەززەت وەسڵی دڵبەر دوور\nکامی دڵ جە تام حەلاوەت مەهجوور\n\n\nوەردەی مەوەددەت گەورەی شازادان\nگیر ئاوەردەی دام شیرین سەییادان\n\n\nستەمدیدەی عەشق سەرداری خاسان\nزەدەی شەستی دەست شای دڵ شناسان\n\n\nمەنفی کەردەی کین چەرخی بێ ئینساف\nجە ئەملاک مەیل مەلەک زادەی جاف\n\n\n«مەحرووم» جە مەقام موشاهەدەی یار\nمەئیوس گوفتار حەلاوەت ئاسار\n\n\nدڵ گوزەرگەی گەشت زەوار حەسرەت\nتەن جیسر مەعبەر ئەحشام مەینەت\n\n\nمەسکوون کووچەی شار مەسائیب\nتیجار بازاڕ بەڵای عەجائیب\n\n\nئیستە بەرق شەمس پێشانی شیرین\nنوور مەهچیهرەی شۆخ نازەنین\n\n\nمەستی بێ سامان عەین مەخموورش\nسفیدی گەردەن نوورین بلوورش\n\n\nئاد جە ئاهووان سەرجەم باج سەندە\nئێد جە سفیدی عاج خەراج سەندە\n\n\nنە وێنەی ئەوسان دیدەی تۆ دیەن\nجیلوەی دڵبەرش جە حەد بەرشیەن\n\n\nهەر سات وە تەرزێ جیلوە منمانۆ\nگیان و دڵ جە گرد عاشقان سانۆ\n\n\nچەند کەس گیرۆدەی ئیشارەتێوەن؟ \nچەند هەزار بەندەی عیبارەتێوەن؟ \n\n\nچەند وێنەی خەسرەو وەردەی مۆبەتەن؟ \nداخ وە گڵ بەردەی شیرین شەربەتەن\n\n\nچەند کەمەر بەستەی خدمەت چون «بەهرام»\nگرتەن ئاسانەی شۆخی «گوڵ ئەندام»\n\n\nشوعلەی جیلوەی ناز شەهزادە ئاساش\nشیرینی عیشوەی ناسان شناساش\n\n\nگاهێ تەن نە تۆی ئەلبیسەی غەزەب\nنە سەر قەهر قەتڵ عاشقان عەجەب\n\n\nگاهێ نە سەر تەخت ئیستیغنا نیشتە\nجەلاد موژگان هەزاران کوشتە\n\n\nگاهێ بێ مەیلیش کەرۆ ئیشارەت\nپەی سەفای دڵان جەریمە و غارەت\n\n\nگا خەڵاتی مەیل کەرۆ حەواڵە\nبەر مشۆ جە ویر جەفای سەد ساڵە\n\n\nگا نە حەلقەی بەزم جەرگەی ئەهلی دڵ\nمەیل ساقی قەسر وەش سەفا و مەنزڵ\n\n\nبەرخێزۆ وە ناز وە سەد مەیلەوە\nدەس وە پیاڵەی جە مەی کەیلەوە\n\n\nوە مەیخواراندا مەی دەورە دەرۆ\nتەئسیری بادەش گردین مەس کەرۆ\n\n\nسیوای تۆ مەحزوون وەم دەرد پەروەردە\n«ئەڵوەند» خەم بێخ سەفای دڵ بەردە\n\n\nپەرێ مەحروومیت جە بەزم یاران\nخەم خەفەت حەسرەت شای دڵ ئەوگاران\n\n\nکەو حاڵت نە هیجر شای شیرین جەماڵ\nچۆن بۆ نەی دەمدا وێڵ و دڵ مەڵاڵ؟"}, {"poet": "شێخ عەبدوڵڵا کوڕی شێخ حەمەئەمین عەبابەیلێ ", "poet_description": "['ناو : شێخ عەبدوڵڵا کوڕی شێخ حەمەئەمین عەبابەیلێ ']", "book": "دیوانی جەفایی", "poem_title": "دەروێش شەمع شەوق شادی هامفەردان", "poem_description": "", "poem_text": "دەروێش! شەمعی شەوق شادی هامفەردان\nکوشیانەوە شی سەفای هامدەردان\n\n\nموغەننی! غەم جەم، جەرگمان ماتەم\nنەیچی! چین چینەن گەرد دڵ وە خەم\n\n\nموتریب! بێ تەرەب بێ زەوقەن یاران\nخسووس جەفایی عەشقی نیگاران\n\n\nدەف و نەغمەی نەی، سازی شیرین نەزم\nیاوەر وەی مەیدان پەرێ عەزمی بەزم\n\n\nکزەی هەر تەرزێ تەئسیرێ کەرۆ\nهەر نەفەس سۆزێ وە دەروون دەرۆ\n\n\nکوورەی ڕەحم مەیل ساقی جۆش ئارۆ\nبادەی بەزم خێز وە مەجلیس بارۆ\n\n\nساقی بەو سەهبای ساف وەش ئەسەر\nنە حەڵقەی مەجلیس یاران دەورە دەر\n\n\nپەیاپەی جەو مەی بڕێز وە دڵدا\nخسووس وە تۆی دڵ سەودا کامڵدا\n\n\nچون خەیلێن دەردین خەفەت نە جەرگەن\nگیرۆدەی نێشەن نزیک وە مەرگەن\n\n\nبەڵ دەروونش مەست بادەی ساقی بۆ\nدایم مەزەی مەی نە دڵ باقی بۆ\n\n\nبنیشۆ بەو دڵ جە مەی مەستەوە\nبەو دەروون ساف جە خەم ڕەستەوە\n\n\nجیلوەی دڵبەرش بە دڵ بمانۆ\nچەنی مەیخواران ئەی فەردە وانۆ: \n\n\nفیدات بام ساقی دڵ جە خەم ئازاد\nتەئسیری بادەت جەفایی کەرد شاد"}, {"poet": "شێخ عەبدوڵڵا کوڕی شێخ حەمەئەمین عەبابەیلێ ", "poet_description": "['ناو : شێخ عەبدوڵڵا کوڕی شێخ حەمەئەمین عەبابەیلێ ']", "book": "دیوانی جەفایی", "poem_title": "زەدەی چووبی جەور دەوران گەردوون", "poem_description": "نامەی جەفایی بۆ شەهید", "poem_text": "زەدەی چووبی جەور دەورانی گەردوون! \nمەسائب نەسیب، خەم جە حەد بیروون! \n\n\nجەفا کێشی ئێش، عەشقی شەم ڕۆخسار! \nئەلەم وەردەی زەخم سەهمی سەهمدار! \n\n\nجە مەئوای دڵبەر وێڵ و دەربەدەر! \nشێری گەردن کەچ پەی قەزا و قەدەر! \n\n\nنە ڕای عەشقدا ڕسوای عام و خاس! \nسەودا بێ سامان «شەهید» وە ڕاس! \n\n\nدانائی تەنیای بێ هەمتای جەلیل\nکافیەن پەی سیدق عەرزەی ئەی عەلیل\n\n\nگیان تۆم جە گیان وێم موقەددەمەن\nهەر چێو بواچوون جە دۆسیت کەمەن\n\n\nجە ئازارت دەرد وێم جە ویر شیەن\nحەسرەتم پەرێت سامانش نیەن\n\n\nمەوتم جەی حەیات وەشتەرەن جە لا\nوەی تەورە هامفەرد بیەن موبتەلا\n\n\nجە ناڵەم نفوور ڕۆ وەحشی مەغموور\nجە زاریم بێزار شەو ئەهل مەعموور\n\n\nڕەفێقان پەرێت گردین خاتر ڕێش\nدۆستان جە دووریت یەکسەر حەسرەتکێش\n\n\nخسووسەن مەحبووب شۆخ شێوە شەم\nنەک وێنەی ئاهووی سەر دەلیل ڕەم\n\n\nجەفایی چەنی فیرقەی دڵبەران\nهەر یەک وە تەرزێ غەم پەرێت وەران\n\n\nئاد ماچۆ: ئای پەی مەجنوون ڕەختەکەم! \nسەد حەسرەت پەرێ فەرهاد بەختەکەم! \n\n\nئێد ماچۆ: پەرێ جگەر گۆشەم داد! \nپەی فەرزەندەکەی فەرزانەم فەریاد\n\n\nئاه سینەی من چەنی گرد نەفەس\nبەر مەیۆ پەرێت «شەهید»ی بێ کەس\n\n\nچەمەری هیجران چەتر فەرقمەن\nدەریای بێ پەی غەم مەئوای غەرقمەن\n\n\nدائیم ویردمەن دوو فەردەکەی تۆ\nدوو فەرد مەدلوول بێ گەردەکەی تۆ: \n\n\n«هانا هەی ئەجەل یە کار کەردەن»\n«هەرچی هەن گۆنای منت وە گەردەن»\n\n\n«ئەر نەی نەی سەروەخت خەمان ئەرزانی»\n«نیم ئەروای سەر سەخت جە من بسانی»"}, {"poet": "شێخ عەبدوڵڵا کوڕی شێخ حەمەئەمین عەبابەیلێ ", "poet_description": "['ناو : شێخ عەبدوڵڵا کوڕی شێخ حەمەئەمین عەبابەیلێ ']", "book": "دیوانی جەفایی", "poem_title": "ساقی فەقری من چەنی غینای تۆ", "poem_description": "", "poem_text": "ساقی فەقری من چەنی غینای تۆ\nکەی ڕەوای حەقەن؟ گیانم فیدات بۆ! \n\n\nمەر نەبێ جە بەین عەهد و پەیمانێ؟ \nپەیمان شکاوای نەدات پەیمانێ\n\n\nپەرێ عاشقان فرێن پەیمانە\nجە لوتف تۆوە بەڵام پەیمانە\n\n\nسا با بێ نە بەین جە نەو پەیمانە\nچون فەنای حەیات پەی نە پەیمانە\n\n\nپەری پەیکەر پاک پەی و پەیمانە\nپەیمانە پێمان بدەر پەیمانە\n\n\nجیلوەی جەمینت پەنەم بنمانە\nئارەزووی ئەغیار وەنەم بسانە"}, {"poet": "شێخ عەبدوڵڵا کوڕی شێخ حەمەئەمین عەبابەیلێ ", "poet_description": "['ناو : شێخ عەبدوڵڵا کوڕی شێخ حەمەئەمین عەبابەیلێ ']", "book": "دیوانی جەفایی", "poem_title": "ساقی مینای جام دڵ وە سیا ژەنگ", "poem_description": "", "poem_text": "ساقی مینای جام دڵ وە سیا ژەنگ\nجەفا ئالوودەن بێ سۆزەن چون سەنگ\n\n\nدەخیلەن ڕەحمێ مەیێ یاقووت ڕەنگ\nنە تۆی پیاڵەی پڕ سەفا و قەشەنگ\n\n\nکەرەم کەر وەش وەش بنۆشوو بێ نەنگ\nمەخسەڵ دەر وە جام دڵەی وە خەم تەنگ\n\n\nسۆز بێ ئەنداز دەروون پەیدا بۆ\nتەئسیر ناڵەی دڵ هووەیدا بۆ\n\n\nبشوون وە سەرین «شەهید» بێکەس\nهەڵای مەندەنش کەمێ نیم نەفەس\n\n\nنە سینەی پڕ سۆز جەلای مەینەت گاز\nوەی چەند فەردەوە هۆردەروون ئاواز: \n\n\nهامفەرد، ڕیشەی ڕۆحم تان و پۆ\nبەند تای ڕشتەی ڕیشەی ڕۆح تۆ\n\n\nگۆش دەر وە یاسین شیفای مەیل ئاوەر\nئەمجار زات پاک دڵبەر وە یاد کەر\n\n\nنەفیی ماسیوای ئەو وە لەفزی «لا»\nئیسباتی مەحبووب وە حەرفی «الا»\n\n\nوە تەریقی سیدق وە سۆزی جگەر\nوە لەفزی شیرین وێتە دا باوەر\n\n\nجە دمای ئەدای شەهادەت وەی تەرز\nجیلوەی نوور زات جە دڵ مەبۆ بەرز\n\n\nئیمان عەشقت ئەو دەم کامڵەن\nخەلاسیت جە دەس ڕەقیب حاسڵەن\n\n\nسەر وەخت ئاخر یەکجاری لووات\nجَنّة المَاوىٰ مەبۆ وە مەئوات"}, {"poet": "شێخ عەبدوڵڵا کوڕی شێخ حەمەئەمین عەبابەیلێ ", "poet_description": "['ناو : شێخ عەبدوڵڵا کوڕی شێخ حەمەئەمین عەبابەیلێ ']", "book": "دیوانی جەفایی", "poem_title": "ساقی چون دەمێن دوور جە بادەتم", "poem_description": "", "poem_text": "ساقی! چون دەمێن دوور جە بادەتم\nزەدەی جەفای دەهر پڕ حەسادەتم\n\n\nجامی دڵ وە گەرد هیجرت مەستوورەن\nموحتاج وە سەیقەل بادەی پڕ نوورەن\n\n\nکەرەم کەر پەنەم پیاڵەی پڕ مەی\nبەڵ مەخسەڵ دەرۆ دڵەی پڕ جە مەی"}, {"poet": "شێخ عەبدوڵڵا کوڕی شێخ حەمەئەمین عەبابەیلێ ", "poet_description": "['ناو : شێخ عەبدوڵڵا کوڕی شێخ حەمەئەمین عەبابەیلێ ']", "book": "دیوانی جەفایی", "poem_title": "سیروان سەرعی سەودای نیگاران", "poem_description": "", "poem_text": "سیروانی سەرعی، سەودای نیگاران! \nدێوانەی دەردین دیدە خەمباران! \n\n\nلێوەی دەروون لێڵ، وێڵی نازاران! \nشارەزای شاڕای عەشقی دڵداران! \n\n\nگوزەرگای گرۆی ئاهوو ڕەفتاران! \nشەیدای غەمگوسار کریشمەداران\n\n\nئاهووی سەر دەلیل سپی تەتاران\nها کەردەن هەوای سەیر کۆساران\n\n\nڕاسەن شۆر عەشق یار جیلوەدار\nجە دەستت وەردان ڕشتەی ئیختیار\n\n\nبەڵام جە تەقدیر باریی کەرەمدار\nبیت وە گوزەرگای شۆخان نازار\n\n\nڕجام هەن جە لات لادێ تامڵ کەر\nتا گوزەر کەرۆ غەزاڵەی دڵبەر\n\n\nنازک ئەندامیش چون جە حەد ڕەدەن\nمەعلوومەن جە لات تەسدیعش بەدەن"}, {"poet": "شێخ عەبدوڵڵا کوڕی شێخ حەمەئەمین عەبابەیلێ ", "poet_description": "['ناو : شێخ عەبدوڵڵا کوڕی شێخ حەمەئەمین عەبابەیلێ ']", "book": "دیوانی جەفایی", "poem_title": "سەر حەڵقەی فیرقەی مەعشووقان یەکسەر", "poem_description": "", "poem_text": "سەر حەڵقەی فیرقەی مەعشووقان یەکسەر\nتەجدید کەردەی شەرع «شاهید»ی ئەنوەر\n\n\nئەر سەد وە خیلاف شەرعی مەنسووبم\nوە ئەهل خەتا و تەقسیر مەحسووبم\n\n\nلایەق پەی دۆزەخ بێ مەیلی یارم\nتا سزا پەی وەسڵ دار القرارم\n\n\nبەڵام پەرێ من کێ جای ئومێدەن\nسیوای تۆ وسووڵ بزورگی ئێدەن؟ \n\n\nئیحسان کەرەم چەنی بەد ڕەفتار\nکەرۆ نە هەر پەی پاکان کەرەمدار\n\n\nفامح ما تشا من خطیئاتی\nچون ساحیب لەرح مەحو و ئیسباتی\n\n\nسابتەن تێشدا عیلم دڵداری\nیەکسەر چی بیەن هەن مەبۆ جاری\n\n\nنیقاب نە جەماڵ مەرحەمەت لابەر\nپەی حوزوور وێت ئیمای ئامام کەر\n\n\nجامێ جە مەی وەسڵ بدەر وەی حەیران\nمەخسەڵ دەرۆ گەرد دەردان هیجران\n\n\nهەنی سەرتاپام ئەر بۆ بۆوە هوون\nوە تیر بەڵای گەردوونەکەی دوون\n\n\nشەرت بۆ شەرت و عەهد لای خەم نەسیبان\nپەرێ داخ دڵ زومڕەی ڕەقیبان\n\n\nعەشق شێوەی تۆ نەشۆ ئەو بیروون\nتا ئاخر نەفەس نە تۆ تۆی دەروون"}, {"poet": "شێخ عەبدوڵڵا کوڕی شێخ حەمەئەمین عەبابەیلێ ", "poet_description": "['ناو : شێخ عەبدوڵڵا کوڕی شێخ حەمەئەمین عەبابەیلێ ']", "book": "دیوانی جەفایی", "poem_title": "شاهیدم شاهم شیرین تەدارەک", "poem_description": "", "poem_text": "شاهیدم، شاهم، شیرین تەدارەک! \nڕۆحم، فتووحم، مەنزڵ موبارەک! \n\n\nنە سایەی فێنک کەپرگەی تازەت\nوەش شنۆی وەش تەرز وە بێ ئەندازەت\n\n\nشەبیهی سایەی ڕۆح ئەفزای بەهەشت\nحوور ئاسا تێشدا نەونەمامی دەشت\n\n\nبنیشە دڵشاد ڕاحەت و وەش کەیف\nپەی دەفعی سەمووم گەرمی هەوای سەیف\n\n\nمن مەنزڵ حوجرەی گەرمی پڕ ئەسەف\nدیدەم پەی دینت شیەن وە تەلەف\n\n\nشنۆی بۆی مەیلت قەمیس سای یووسف\nبا بەی پەرێ دەفع عەما و تەئەسسف"}, {"poet": "شێخ عەبدوڵڵا کوڕی شێخ حەمەئەمین عەبابەیلێ ", "poet_description": "['ناو : شێخ عەبدوڵڵا کوڕی شێخ حەمەئەمین عەبابەیلێ ']", "book": "دیوانی جەفایی", "poem_title": "شای جیلوەداران", "poem_description": "", "poem_text": "شای جیلوەداران... \nهەوای لەیلاخ کەرد شای جیلوەداران\n\n\nتەرتیب دا تەرکیب کول تەڵمیت باران\nموهەییا هەودەج چون هەردە جاران\n\n\nجە شوومی فیرقەی فەرهاد ئەتواران\nکۆچش کەرد سەرخێڵ شیرین نیگاران\n\n\nلوا حەلاوەت عەیشی ئەوگاران\nبی وە تاڵی حاڵ ڕاحەتی یاران\n\n\nکوچ خەیر شای کریشمەداران\nشێونا شادی جە غەم کۆساران\n\n\nوە جا ئاست جەرگەی جگەر سەد باران\nسۆچنا سەمووم دووریش خەمباران\n\n\nحەرارەت سەیف هیجر دڵداران\nنمازا سەرجەم سەفای وەهاران\n\n\nبێ هۆش و حەیران جەفا ویاران\nهەر ئێد موانان لەیل و نەهاران\n\n\nئای جە دووری شای شیرین پەرداخان\nوای جە مەئیووسی سەفای ئێڵاخان\n\n\nهەزاران خەفەت پەی خەم یاتاخان\nجە مەحروومی وەسڵ بڵند دەماخان"}, {"poet": "شێخ عەبدوڵڵا کوڕی شێخ حەمەئەمین عەبابەیلێ ", "poet_description": "['ناو : شێخ عەبدوڵڵا کوڕی شێخ حەمەئەمین عەبابەیلێ ']", "book": "دیوانی جەفایی", "poem_title": "شۆخێ دڵبەرێ جە سایە سڵێ", "poem_description": "", "poem_text": "شۆخێ، دڵبەرێ، جە سایە سڵێ\nنەتۆی گوڵشەن حوسنش نەو گوڵێ\n\n\nجە بۆی خووی کۆڵمش عەترش حاسڵێ\nشیفای ئێش دڵ هەر دەرد موشکوڵێ\n\n\nکەرەم کەرد وە دەس مۆبەت کامڵێ\nتەوفیق پڕ سۆز، شۆڕش بوڵبوڵێ\n\n\nفەرما پیش: بیرش پەی خەستە دڵێ\nپەی دەوای دڵێ دەروون پڕ چڵێ\n\n\nئاوەردش پەرێم نەکەرد تامڵێ\nواسڵ بۆ وە کام شیرین واسڵێ\n\n\nبێدار کەرد دەماخ وە خەم غافڵێ\nپەیدا بی پەی دڵ عەجەب غوڵغوڵێ\n\n\nجەفایی فیدای وەفای عاقڵێ\nشاهێ، شاهیدێ، خەم پێ باتڵێ"}, {"poet": "شێخ عەبدوڵڵا کوڕی شێخ حەمەئەمین عەبابەیلێ ", "poet_description": "['ناو : شێخ عەبدوڵڵا کوڕی شێخ حەمەئەمین عەبابەیلێ ']", "book": "دیوانی جەفایی", "poem_title": "شۆر عاشقان دیسان دەم داوە", "poem_description": "", "poem_text": "شۆر عاشقان دیسان دەم داوە\nنەی دەمدا عوقدەی غونچە دەم داوە\n\n\nگوڵ هووەیدا بی عەترش پەیدا بی\nدڵ بوڵبوڵ ئاسا پەرێش شەیدا بی"}, {"poet": "شێخ عەبدوڵڵا کوڕی شێخ حەمەئەمین عەبابەیلێ ", "poet_description": "['ناو : شێخ عەبدوڵڵا کوڕی شێخ حەمەئەمین عەبابەیلێ ']", "book": "دیوانی جەفایی", "poem_title": "شیشەی دڵ جە مەی عەشق شاهید کەیل", "poem_description": "نامە بۆ شەهید", "poem_text": "شیشەی دڵ جە مەی عەشقی شاهید کەیل\nهامسایەی سەودای قەیسی لێوەی لەیل\n\n\nیارەکەی یاران پەی یاریت موشتاق\nدۆس با وسووڵ جە بەینی عوششاق\n\n\nجەوران دەوران گەردوونەکەی دوون\nتەفرەقەی فیرقەی یارانی مەحزوون\n\n\nحاسڵ کەرد، گرد بەزم بەرد ئەو سای عەدەم\nهەر یەک موبتەلا کەرد وە سەد ستەم\n\n\nمن وەردا ئەو گێج دەریای مەهجووری\nتۆ ئەو پێچی سەخت ڕای سارای دووری\n\n\nدرەختی دڵەی تۆ وە بەرقی فەسڵ\nپارە پارەی من مەحرووم کەرد جە وەسڵ\n\n\nنۆشا وە من زەهر فیراقی ئەبەد\nپۆشا وە باڵای تۆ بەڵای بێ حەد\n\n\nمن وست ئەو تەلیسم سەر وە فەنا دەر\nمەنعەن خەلاسیم تا یوم المحشر\n\n\nتۆ وەردا ئەو تۆی ڕای هات و نەهات\nمەحاڵەن پەرێت ڕیجعەت و نەجات\n\n\nشەو و ڕۆ جە تاو ئێش ئەی دەردە\nویرد زووانم بیەن وەی فەردە: \n\n\nئای جە مەکر و کەید چەرخ سەرنگوون\nتەفرەقەی یاران چۆن بەرد ئەو دەروون؟"}, {"poet": "شێخ عەبدوڵڵا کوڕی شێخ حەمەئەمین عەبابەیلێ ", "poet_description": "['ناو : شێخ عەبدوڵڵا کوڕی شێخ حەمەئەمین عەبابەیلێ ']", "book": "دیوانی جەفایی", "poem_title": "عەکسی کاڵای ئاڵ ئاڵای دڵبەرەن", "poem_description": "", "poem_text": "عەکسی کاڵای ئاڵ ئاڵای دڵبەرەن\nڕووی سەما و زەمین پاسە ئەحمەرەن\n\n\nخاڵی خاتران خامانی بێ شۆر\nنیسبەتش مدان وە لای عەکسی خۆر\n\n\nنە، بەڵ جیلوەی شەمس ستارەی قەمەر\nحاسڵەن جە عەکس جەماڵی دڵبەر"}, {"poet": "شێخ عەبدوڵڵا کوڕی شێخ حەمەئەمین عەبابەیلێ ", "poet_description": "['ناو : شێخ عەبدوڵڵا کوڕی شێخ حەمەئەمین عەبابەیلێ ']", "book": "دیوانی جەفایی", "poem_title": "غونچەی مورادم", "poem_description": "", "poem_text": "غونچەی مورادم... \nخەندە کەردەوە غونچەی مورادم\n\n\nچون بوڵبوڵ بەو گوڵ خەیلێ دڵ شادم\nعەترش بەرد زوکام بێ حەد و دادم\n\n\nشیفا دا وە ئێش دەرد فەسادم\nزانووی دڵ نە بەند خەفەت ئازادم\n\n\nشێونا خەرمان خەمان بنیادم\nکۆتایی ئاوەرد داد و فریادم\n\n\nدەشت سرووری دەروون گوشادم\nعەودەت کەردەوە عومر بەربادم\n\n\nمەیل دڵبەرەن یەقین ئیمدادەن\nبۆ وە ماسیوای شیەن جە یادم\n\n\nوەخت ڕەختشەن بەخت نەوزادم\nپەوکە ئەی فەردە بیەن ئەورادم: \n\n\nدەخیلەن دڵبەر! باڵا شمشادم\nهەنی تا مەردەن مەکەر ناشادم"}, {"poet": "شێخ عەبدوڵڵا کوڕی شێخ حەمەئەمین عەبابەیلێ ", "poet_description": "['ناو : شێخ عەبدوڵڵا کوڕی شێخ حەمەئەمین عەبابەیلێ ']", "book": "دیوانی جەفایی", "poem_title": "غەزالەی هەزار سەییاد پەشێوکەر", "poem_description": "", "poem_text": "غەزالەی هەزار سەییاد پەشێوکەر! \nسەر دەلیل دڵ عاقڵ فەریب دەر! \n\n\nخەتائی خاتر جە خەتا خاڵی! \nچرای چرۆی سەوز ناز و دەلالی! \n\n\nئاهووی پەروەردەی هەردەی دڵبەری! \nغونچەی دڵ جە بۆی بێ مەیلی بەری! \n\n\nتەتار سارای خووی وەفا مەنزڵ! \nناف پڕ شیفا دەوای بینی دڵ! \n\n\nجەیرانەی حەیران عەینەینت عاڵەم! \nچێشەن مەوینوون ستارەی تاڵەم؟ \n\n\nنەتۆی ئەوج مەیلەکەی تۆوە\nتولووعش سەردان دیسان جە نۆوە؟ \n\n\nنوورش مونتەشیر بی وە دەرووندا\nشیفا دا وە دڵ خەستەی زەبووندا\n\n\nخەم پەرگەندە بی زامەتان ساڕێش\nدەرد دڵ دەوای شافی یاوا پێش\n\n\nپەیک شیرین پەی بەین من و تۆ\nمەحرەم ئەمین خدمەت شەو و ڕۆ\n\n\nپەیامان پاک مەیل وەفا جۆ\nیاونا پەنەم دەک دڵ ئازاد بۆ! \n\n\nئەوەڵ وە گۆشەی عەینت ئیشارەت\nکەردەبێت یانێ دا بێت بەشارەت\n\n\nمن چەنی دەردان جە دەستت حاسڵ\nدڵ خەریک نەبام سەییاد قاتڵ\n\n\nئەر وەسڵەن، ئەر فەسڵ، ئەر فەرەح، ئەر دەرد\nمەیل و بێ مەیلی شای گەردەن بێ گەرد! \n\n\nهەر کام بۆ جە تۆن، چێشەن مەجاڵەم؟ \nئەر هەر سات سەد دەرد کەری حەواڵەم\n\n\nدووەم: ئیمایێ فەرمابێت وە مەیل\nئەو لای تەلازوم بەین مەیل و لەیل\n\n\nبەڵێ ڕەویەی من پڕ جە قسوورەن\nورنە بێ مەیلی جە لەیلێ دوورەن\n\n\nبەو لەفز شیرین شەکەر ڕێزەکەت\nبەو دوو دیدەی مەست نەرگس بێزەکەت\n\n\nفەرمابێت قەسەم کەردەبێت ئیزهار\nجەفایی خەستەی سفتەی دڵ ئەوگار\n\n\nعەهدەکەی قەدیم بەستە جە مابەین\nئەبەدی ئەبەد نەبەرۆش جە زەین\n\n\nچەنی سۆز دڵ ئەو تەن خەمیدە\nهەر وەفام مبۆ پەی ئەو خەم دیدە\n\n\nئازیز فیدات بام پەی وەفا و مەیلت\nپەی دڵەی بێ گەرد جە مۆبەت کەیلت\n\n\nبەو باڵای ئاڵای سەروان خەم کەردە\nبەوتوڕڕەی وەپای دڵدا پێچ وەردە\n\n\nئەو شەرتە چەنی سۆز دڵ دەروون\nمشێۆ چەنی ڕۆح بشۆ ئەو بیروون"}, {"poet": "شێخ عەبدوڵڵا کوڕی شێخ حەمەئەمین عەبابەیلێ ", "poet_description": "['ناو : شێخ عەبدوڵڵا کوڕی شێخ حەمەئەمین عەبابەیلێ ']", "book": "دیوانی جەفایی", "poem_title": "غەزاڵەی دەلال دڵان مەلال کەر", "poem_description": "", "poem_text": "غەزاڵەی دەلال دڵان مەلال کەر\nتار نەدام کام جەفایی بێ دەر\n\n\nحەیف نییەن من وەی سەختی حاڵەوە\nوەی کزەی دەروون پڕ مەلالەوە\n\n\nوەی زام ناسۆر ماران گەستەوە\nوەی دەرد کاری جێ نەڕەستەوە\n\n\nوەی جەرگ هوونین پڕ جە ئێشەوە\nوەی دڵەی لێوەی وە دەم نێشەوە\n\n\nوەی کەسرەت سێڵ لێڵ دەیدەوە\nوەی باڵای وەبار خەم خەمیدەوە\n\n\nوەی ئەندام وشک مەینەتانەوە\nهیچ نییەم وەتەنگ تیر و تانەوە\n\n\nدایم گەشتمەن وە هەردانەوە\nبەڵ وە هەرد سەخت گشت دەردانەوە\n\n\nدەردم ڕشتەی هۆش پێم وەردانەوە\nناڵەی دڵ مەیۆ وەی فەردانەوە: \n\n\nئای عەشق دڵبەر پەشێو کەردە وێم\nوای پیاڵەی ژار خەمان وەردە وێم! \n\n\nئای ئارەزووی وەسڵ وە گڵ بەردە وێم\nوای غەریق گێج بەحر دردە وێم\n\n\nئاخ داخ نوختەی خاڵ شێوە حوور\nحەسرەتەن پەرێم تا وە نەفخی سوور\n\n\nئای دیای باڵای ئاڵای جیلوەگەر\nبی وە بەڵای دڵ تا وە ڕۆی مەحشەر\n\n\nئێستە تۆ جاگیر قەڵای بێ باکی\nبێ عەلاقەی جەی مەئوای غەمناکی\n\n\nمن ڕا گوم کەردەی سارای هیلاکی\nگیرۆدەی ئازار دەور ئەفلاکی\n\n\nخسووسەن زەننت ئێدەن: جەفایی\nقەلبش مائیلەن وە بێ وەفایی\n\n\nیانێ دڵ وە مەیل غەیرێ مەسروورەن\nدیدەش وە دیدەی غەیرێ پڕ نوورەن\n\n\nبەو باڵای ئاڵات، بەو عەین مەخموور\nبەو گۆنای گوڵ ڕەنگ بەو جەبهەی پڕ نوور\n\n\nبەو خاڵ شیرین بەو توڕڕەی موشکین\nبەو گەردەن ساف بلوورسای نوورین\n\n\nبەو تاق ئەبرۆی جفت و پەیوەستە\nبەو موژەی سیهام سەد دڵ پێ خەستە\n\n\nبەو ڕاز شیرین، ساز وەش ئاواز\nبەو ناز نازک نازەنین نیاز\n\n\nجەو ساوە بادەی عەشق تۆم وەردەن\nسیوای تۆ خەیاڵ کەسێم نەکەردەن\n\n\nشەرت بۆ نەک چوون شەرت، گوڵ چەنی بوڵبوڵ\nبەڵ شەرت بوڵبوڵ چەنی پڕەی گوڵ\n\n\nهەنی تا حەیات بشۆ وە فەنا\nنەیل سیوای تۆم نەبۆ تەمەننا"}, {"poet": "شێخ عەبدوڵڵا کوڕی شێخ حەمەئەمین عەبابەیلێ ", "poet_description": "['ناو : شێخ عەبدوڵڵا کوڕی شێخ حەمەئەمین عەبابەیلێ ']", "book": "دیوانی جەفایی", "poem_title": "فەوحەی توففاحێ", "poem_description": "", "poem_text": "فەوحەی توففاحێ... \nمەیۆ نە بینیم فەوحەی توففاحێ\n\n\nفەوحەی فەرەح بەخش وەگشت ئەرواحێ\nحاسڵ جە نەفحەی توڕڕەی ڕەواحێ\n\n\nنموونەی زەنەخ جەبهە سەباحێ\nموئەسسیر میسل قەدیمی ڕاحێ\n\n\nیەقین وە خدمەت غەزاڵەی موشکین\nوەی تەورە پڕ بۆن توففاح شیرین\n\n\nوەرنە توففاحان من هەرچیم دییەن\nوەی تەرزە نەفحەش پڕ ئەسر نییەن\n\n\nسەد فەوحەش شیفا پەی خەم نەسیبەن\nبەڵام هەر لایەق دەستی حەبیبەن!"}, {"poet": "شێخ عەبدوڵڵا کوڕی شێخ حەمەئەمین عەبابەیلێ ", "poet_description": "['ناو : شێخ عەبدوڵڵا کوڕی شێخ حەمەئەمین عەبابەیلێ ']", "book": "دیوانی جەفایی", "poem_title": "لووای نەو وەهار شادی هامفەردان", "poem_description": "", "poem_text": "لووای نەو وەهار شادی هامفەردان\nگەرمی هەردەی دڵ گرۆی هامدەردان\n\n\nبێ بەزمی فەزای سارا و سەرهەردان\nچێشەن نەی دەمدا پەرێمان سەردان؟ \n\n\nسا دەی واچدێ پێم هانا هەی مەردان\nدەخیلەن ئانا جە حەسرەت مەردان\n\n\nجە شوومی چارەی هەناسە سەردان\nنەک چون جەفایی وێڵ و سەرگەردان\n\n\nیەقینەن سەرخێڵ کەردەن بە گەردان\nڕشتەکەی مەیلش جە دەس دڵ وەردان\n\n\nکۆچی خەیرش کەرد جە لامان لواش\nشێونا نەزمی بەزم قەدیمی مەئواش\n\n\nئەڵبەت جە ناڵەی دڵان بێزارەن\nنەی سەر وەختەدا وەی تەورە تارەن\n\n\nیا وە قەسد سەید هەزاران تەر\nغەزاڵە کەردەن عەزم ئەی سەفەر\n\n\nوەرنە دووی دەروون گرۆی ئەوگاران\nگەرمی هەوای دڵ جەرگەی خەمباران\n\n\nسمووم نەفەس جگەر پڕ خاران\nپڕ کەرد یەکسەر سارا و کۆساران\n\n\nچ وادەی هەوای سەفا کەردەنەن؟ \nکەی وەخت تەشریف وە سەیر بەردەنەن؟"}, {"poet": "شێخ عەبدوڵڵا کوڕی شێخ حەمەئەمین عەبابەیلێ ", "poet_description": "['ناو : شێخ عەبدوڵڵا کوڕی شێخ حەمەئەمین عەبابەیلێ ']", "book": "دیوانی جەفایی", "poem_title": "مەئوا نە تۆی کاو کۆی بێ وەفایی", "poem_description": "", "poem_text": "مەئوا نە تۆی کاو کۆی بێ وەفایی! \nدڵبەری بەری جە ئاشنایی! \n\n\nقوللەی قەڵای قاف ئیستیغنا مەنزڵ! \nجە لات تەمەننای من نەبی حاسڵ\n\n\nجەردەی هەجرت بەرد جوانیم سەرجەم\nپیریم هەم پەرێت ئاما چەنی غەم\n\n\nبێ مەیلیت ئاوەرد سەروەختی فەوتم\nدیاردان ئاسار مەهلەکەی مەوتم\n\n\nحەیفەن چەنی ئەی حەسرەتی بێ حەد\nتاوی حەرارەت دەروون جە حەد ڕەد\n\n\nبێ نۆشای مەیلاو سەرمایەی حەیات\nداخڵ وام وە تۆی ئەلحەد بێ نەجات"}, {"poet": "شێخ عەبدوڵڵا کوڕی شێخ حەمەئەمین عەبابەیلێ ", "poet_description": "['ناو : شێخ عەبدوڵڵا کوڕی شێخ حەمەئەمین عەبابەیلێ ']", "book": "دیوانی جەفایی", "poem_title": "مەر جیلوەی جەماڵ ئازیز نەدان لێت", "poem_description": "", "poem_text": "مەر جیلوەی جەماڵ ئازیز نەدان لێت؟ \nنەرگس چون ساڵان پاسە ئامان پێت؟ \n\n\nنەدیەنت دیدەی سای شیرین نیگار\nپەوکە شەفافەت شیەن وە پێوار\n\n\nهەور مەرحەمەت شای جیلوە داران\nسێڵاو پڕ سوود پەرێت نەواران\n\n\nجەو بۆنە پەشێو پەژموردەی زەوقی\nوشک و تەشنەگی و بێ قووە و شەوقی\n\n\nجەفایی تۆ چون گورۆی مەڵاڵان\nشادیتان تەمام شیەن وە تاڵان\n\n\nبێ مەیلی حەبیب شۆخی دڵفریب\nنەبۆ وە نەسیب کەس سیوای ڕەقیب!"}, {"poet": "شێخ عەبدوڵڵا کوڕی شێخ حەمەئەمین عەبابەیلێ ", "poet_description": "['ناو : شێخ عەبدوڵڵا کوڕی شێخ حەمەئەمین عەبابەیلێ ']", "book": "دیوانی جەفایی", "poem_title": "مەسکوونی گۆشەی دڵەی سەد پارەم", "poem_description": "نامە بۆ مەفتوون", "poem_text": "مەسکوونی گۆشەی دڵەی سەد پارەم\nمەئلووفی دروون وە دەرد ئەوگارەم\n\n\nنمەز خاکی پای شۆخی شیرینت\nڕۆشن کەردەن چەم پڕ جە ئەسرینت\n\n\nیا سورمەی پاڵاش جە دیدەت دوورەن؟ \nجەو بۆنە هاڵای دیدەت بێ نوورەن\n\n\nدڵ مەستی بادەی وەسڵی لەیلەنی\nدەروون وە سێڵاو دڵبەر کەیلەنی\n\n\nیا هێمای تەشنەی جورعەی مەیلەنی؟ \nکەفتەی کۆساران کۆی دوجەیلەنی؟ \n\n\nکامت تام تاڵ ژار مەهجووری\nگرتەن، نەمەندەن پەرێت سبووری\n\n\nتەفسیلی حاڵت «مەفتوون»ی غەمگین\nبکیانە بەڵ دڵ بیاوۆ تەسکین"}, {"poet": "شێخ عەبدوڵڵا کوڕی شێخ حەمەئەمین عەبابەیلێ ", "poet_description": "['ناو : شێخ عەبدوڵڵا کوڕی شێخ حەمەئەمین عەبابەیلێ ']", "book": "دیوانی جەفایی", "poem_title": "مەفتوون واریس شۆر مەجنوونی", "poem_description": "نامە بۆ مەفتوون", "poem_text": "«مەفتوون» واریسی شۆری مەجنوونی\nمەسکوونی گۆشەی بەیتی مەحزوونی\n\n\nنمەز دەرد سەخت دڵ هۆشت بەردەن\nیا بۆی باخچەی وەسڵ سەرشارت کەردەن؟ \n\n\nبێ خەبەر جە حاڵ دڵ بێ شیفاییت\nبێ پەرسا جە دەرد دڵەی جەفاییت\n\n\nمەر وە مولاقات دیدەی من و تۆ\nشەرحی حاڵی من وەنەت مەعلووم بۆ\n\n\nبۆ وە دیدەنم خەیلێ دردینم\nبەڵ نەی دەم ئامات بدۆ تەسکینم"}, {"poet": "شێخ عەبدوڵڵا کوڕی شێخ حەمەئەمین عەبابەیلێ ", "poet_description": "['ناو : شێخ عەبدوڵڵا کوڕی شێخ حەمەئەمین عەبابەیلێ ']", "book": "دیوانی جەفایی", "poem_title": "مەفتوونی مەحبووب ئیستیغنا یاتاخ", "poem_description": "نامە بۆ مەفتوون", "poem_text": "«مەفتوون»ی مەحبووب ئیستیغنا یاتاخ! \nکوشتەی بێ باکیی شای بڵند دەماخ! \n\n\nغەرقی مەهلەکەی گەرداوی دەردان! \nمەحروومی حەڵقەی بەزمی هامفەردان! \n\n\nنە حەڵقەی مەجلیس جەرگەی ئەهل خەم\nنیشتەبیم مەلوول دەروون پڕ جە خەم\n\n\nهەر یەک وە دەردێ بێ هۆش و سەرسام\nدڵ وە جەفاوە مەرام ناتەمام\n\n\nبینی دڵ وە گەرد دەردان پڕ کەدەر\nمەحرووم جە نەشئەی نەفحەی شیفادەر\n\n\nجە ناکا شنۆی بۆی گوڵ هەدیەی تۆ\nچەنی وەش فەردان مەیل وەفا بۆ\n\n\nسەردا نە سەردا یانەکەت ئاوا\nنەو دەمدا وە دڵ سروورێ یاوا\n\n\nئاد دەماخ دڵ پەرداخ کەردەوە\nئێد سۆز یاران هەم ئاوەردەوە\n\n\nئاد شاد وە مەشام غەزاڵەی موشکین\nبی وە مەنزەر پەی شۆخ جام جەمین\n\n\nئێد تەزیین دا بەزم گرۆی ئەوگاران\nتازە کەردەوە شۆر زامداران\n\n\nسەوداش سەودات کەرد وە ئیشارەت\nمەدلوولش شیەن شادیت وە غارەت\n\n\nهەرچیم بی نە دڵ مایەی تیجارەت\nشادی شی پەرێت نەمەند بەشارەت\n\n\nتێشدا شکایەت چەپگەردی گەردوون\nچون هەوای لووات ئاوەرد ئەو دەروون\n\n\nنەزانات فەڵەک چەرخ چەپ ئەندێش\nمەکەرۆ هەرگیز خیلاف تەبع وێش\n\n\nکەردەبێت ئیزهار ڕەسم وەفایی\nچەنی دڵ مەلوول خەستەی جەفایی\n\n\nبەڵێ کەسێ وەرد مەی ئاشنایی\nکەی کەرۆ تاسەی داوای جیایی؟ \n\n\nپاسە جا گرتەن یادت نە دەروون\nمەر ئاخر نەفەس بدۆش ئەو بیروون"}, {"poet": "شێخ عەبدوڵڵا کوڕی شێخ حەمەئەمین عەبابەیلێ ", "poet_description": "['ناو : شێخ عەبدوڵڵا کوڕی شێخ حەمەئەمین عەبابەیلێ ']", "book": "دیوانی جەفایی", "poem_title": "نە خانەی خەمدا خەفتە بی بەختم", "poem_description": "", "poem_text": "نە خانەی خەمدا خەفتە بی بەختم\nخاڵی جە خەیاڵ خەم نەبی وەختم\n\n\nعام عالەم بی عەلیلی سەختم\nدوور بی پەی وەسڵم جە سەبرم جەختم\n\n\nجە ناکاو جەخت هاتیف هەوادا\nپەی بێداری بەخت من هۆردا نەوا\n\n\nها ئیسە سەر وەخت جفت لواتەن\nوادەی دیار داو دیای دواتەن\n\n\nبوینە جەبین مەلەک زادەی جاف\nبێ تەرز و نەزیر نە قاف تا وە قاف\n\n\nبدیە تەبەسسوم خەندەی گوڵ بێزش\nتەکەللوم وە لەب حەلاوەت ڕێزش\n\n\nبنۆشە جورعەی مەی مۆبەت ئامێز\nدەس درووسکەردەی ساقی بەزم خێز\n\n\nتەبەسسوم سەبەب زیندەگی ئەبەد\nتەکەللوم باعیس ڕاحەتی بێ حەد\n\n\nنۆشای مەی مایەی مەستی بێ سامان\nمەخسەل دەر گرد دەرد بێ ئامان"}, {"poet": "شێخ عەبدوڵڵا کوڕی شێخ حەمەئەمین عەبابەیلێ ", "poet_description": "['ناو : شێخ عەبدوڵڵا کوڕی شێخ حەمەئەمین عەبابەیلێ ']", "book": "دیوانی جەفایی", "poem_title": "نە وەختێ ئەجزای ئەندامم تەمام", "poem_description": "", "poem_text": "نە وەختێ ئەجزای ئەندامم تەمام\nتێکەڵ بی چەنی ئالام ئەییام\n\n\nبێ کەس بێ تەبیب کەفتەبیم ڕەنجوور\nدەردم جە دەوای شافی بی مەهجوور\n\n\nجە ناو وە عەزم شیفای ئەی عەلیل\nپەی عەیادەتم ئاما سەر دەلیل\n\n\nوە سەد مەیلەوە غەزاڵەی نەوڕەس\nنیشت نە سەرینم بی وە فریاد ڕەس\n\n\nفەرما پێم هۆرێز جە دەرد بەر ئازاد\nدەماخت وە بۆی تای توغرام کەر شاد\n\n\nجەستەم تازە بەرگ عافییەت پۆشا\nدڵ سکەنجەبین شیفایی نۆشا\n\n\nچون جە بادەی وەسڵ دڵبەر سێرم وەرد\nئەندامم تەمام ئازاد بی جە دەرد\n\n\nفیدای وەفات بام شۆخی شیرین مەیل\nتازەت کەردەوە دینی مەیلی لەیل"}, {"poet": "شێخ عەبدوڵڵا کوڕی شێخ حەمەئەمین عەبابەیلێ ", "poet_description": "['ناو : شێخ عەبدوڵڵا کوڕی شێخ حەمەئەمین عەبابەیلێ ']", "book": "دیوانی جەفایی", "poem_title": "نە گۆشەی حوجرەی خەمدا دڵ مەلوول", "poem_description": "", "poem_text": "نە گۆشەی حوجرەی خەمدا دڵ مەلوول\nنیشتەبیم خەریک خەیاڵ مەئموول\n\n\nمواتم هەنی ئەی دڵەی مەعلوول\nداخۆ بۆ وە بۆی شادیش بۆ وسوول\n\n\nمرادم مەحاڵ مزانام حوسوول\nکەوکەبم تولووع کەردەبێ زوهوول\n\n\nدرەخت بەختم بەو ئەسڵ وە توول\nئەوسا بێ قەزا کەندەبێش ئوسوول\n\n\nجە ناکا نامەی شۆخ زوڵف لوول\nسەراسەر وەفا و مەیل ئەو مەدلوول\n\n\nسایەش سایەسای هوما نا نە فەوق\nفەرق دڵ ئەفسەر شاهی شار شەوق\n\n\nچون نەفحەی جامەی شای میسر مەنزڵ\nشنۆی بۆی مەعناش شیفا دا وە دڵ\n\n\nچون چیهرەی دڵبەر نە سای سیاماڵ\nنەتۆی سیا خەت نمانا جەماڵ\n\n\nبەڵ مەدلوولش چوون ئاو حەیوانی\nنە تۆی شیرین نەقش خەتت زوڵمانی\n\n\nخورۆشا دەروون سێرش وەردەوە\nدڵەی موردەی خەم زیندە کەردەوە\n\n\nبەڵام ئاخ جەفا چەنی حەیاتم\nمەخلووقەن جیا نیەن جە زاتم\n\n\nوەرنە نۆشای ئاو حەیات نامەت\nڕەشحەی ڕۆح ئەفزای سەرنووک خامەت\n\n\nمبی وە مایەی عومر خزر توور\nعەیشم نیشاتم زینەگیم بەی جۆر\n\n\nئازیز نە سەر کەل سەربەرز وەفات\nستارەی تاڵەی خەستەی پڕ جەفات\n\n\nمەحز لوتف تۆن تولووع کەردەوە\nدرەخت بەختم سێڵاو وەردەوە\n\n\nوەرنە من وە کام مەرتەبەم یاوان؟ \nچەنی منت بۆ وەفای فراوان؟ \n\n\nقەسەم وە یاد کەی تا حوسن شێوەت\nجیلوە نمابۆ نەی دڵەی لێوەت\n\n\nگەرد بێ مەیلی نەدەری نە دڵ\nنەیاوۆش سزای بەد عەهدی موشکوڵ\n\n\nفەرمات پەی زاتم لازمەن وەفا\nچون مولازەمەی زات تۆ وە جەفا\n\n\nزات و سیفاتم فیدای وەفای تۆ\nزاتت هەر ساتێ نەسەد سەفا بۆ\n\n\nکەردەبێت تەعلیق سەفا و جەفای وێت\nوە سەفا و جەفای جەفایی پەرێت\n\n\nجەفا پەرێ من، سەفا پەرێ تۆ\nزات پاک تۆ نە جەفا دوور بۆ! \n\n\nدۆعای خەیر جە من تەلەب کەردە بی\nزەنن ئەهلییەت وە من بەردەبی\n\n\nحەق و موافیق حۆسن زەنن وێت\nنەهەر ئافەتێ نەقسێش بۆ پەرێت! \n\n\nنە دنیا و عوقبا نیگات بدارۆ! \nلوتف و ڕەحمەتش پەرێت بوارۆ! \n\n\nوەرنە چون منێ تاوان فراوان\nکەی ڕجاش وە زات قودس حەق یاوان؟"}, {"poet": "شێخ عەبدوڵڵا کوڕی شێخ حەمەئەمین عەبابەیلێ ", "poet_description": "['ناو : شێخ عەبدوڵڵا کوڕی شێخ حەمەئەمین عەبابەیلێ ']", "book": "دیوانی جەفایی", "poem_title": "نەسیم بێ کەسم", "poem_description": "", "poem_text": "نەسیم بێ کەسم... \nبۆ وە ئیمدادم! نەسیم بێ کەسم\n\n\nسیوای تۆ نیەن کەس فریادڕەسم\nدڵسۆزێ چون تۆ نمەگنۆ دەسم\n\n\nبۆ بدیە جەستەی سوفتەی قەقنەسم\nگا سەردی گاهێ گەرمی نەفەسم\n\n\nقەسر دڵ وەشی وە خەم هەرەسم\nناڵەی دڵەی زار وێنەی جەرەسم\n\n\nحەبس هیجران چون تەیر قەفەسم\nپەڕەی جگەر پڕ جە خار و خەسم\n\n\nبشۆ وە خدمەت ئاهووی چاو مەسم\nغەزاڵەی دڵان دۆس نەوڕەسم\n\n\nمسپارووت وە عەشق ئاهوو پەرەسم\nوە سەودای دڵەی جە وێ وەڕەسم\n\n\nنەسیم چون وە قەسد من ویەردەنی\nپەرێ کەساسیم حەسرەت وەردەنی\n\n\nتەئسیرش کەردەن ئازارم جە تۆ\nهەوای باڵەت بۆی دەردانم مدۆ\n\n\nجە دوور دیار دای دۆس دڵ شناس\nماچۆ نەسیمەن مناڵۆ کەساس\n\n\nسا ئەر سەرحەڵقەی موشکین غەزاڵان\nمەندە بۆ جە لاش مەیلەکەی ساڵان\n\n\nنە پۆشابۆ بەرگ خووی بێ وەفائی\nمەپەرسۆ وەنەت حاڵ جەفایی\n\n\nئەر وەجا ئاوەرد ڕەسم ویەردە\nپەرسا واچە هەی وە ناز پەروەردە\n\n\nکەسێ ئەوسا مەست وەسڵ دڵبەر بۆ\nسێراو سێڵاو گیان پەروەر بۆ\n\n\nدڵ کاڵای ئاڵای شادیش نە بەر بۆ\nدەروون مەسرووریش جە حەد ئەودەر بۆ\n\n\nمەنزەرش جەماڵ پەری پەیکەر بۆ\nزیای دوو دیدەش هەر بەو نەزەر بۆ\n\n\nمشێو جە دووریت چۆن بۆ، چێش کەرۆ؟ \nشەو و ڕۆ چەنی کێ وە سەر بەرۆ؟ \n\n\nئیسە جەفایی دەروون جە خەم کەیل\nویردش هەر ئێدەن چ نەهار، چ لەیل: \n\n\nئای وە هەوای سەخت سەرد زمستان\nهیجران جەماڵ شای دیدە مەستان\n\n\nجەستە موبتەلای هەژار دەردە وێم\nدەوڵەت شادی تەڵەف بەردە وێم\n\n\nزانووی دڵ نە هەڕ بەڵا غەرقە وێم\nوە بەرق فیراق تا فەرق فەرقە وێم\n\n\nبەور فراوان جەورەکەی گەردوون\nگرتەن سەراسەر وڵات دەروون\n\n\nوشکەن پێش درەخت باغ دڵوەشی\nکشت سەفای دەشت دڵ وە فەنا شی\n\n\nتەم خەم پۆشان یەکسەر کۆی جگەر\nمەحاڵەن خەیاڵ ویساڵ دڵبەر\n\n\nئەر نەشئەی هەوای نەووەهار مەیل\nلەیل هووەیدا بی پەی قەیس دوجەیل\n\n\nبەور دەروون بەرد ئەو فەزای عەدەم\nکۆی جگەر خاڵی بی جە تەم غەم\n\n\nباغ دڵوەشیم تەمام هۆرداوە\nسەوزەی سارای دڵ تازە سەرداوە\n\n\nزانووی دڵ نەهەڕ بەڵا ئازاد بی\nوە دینی دیدەی دڵبەر دڵشاد بی\n\n\nعومری دووبارەم ئەو دەم مەکتووبەن\nعەیش و زیندەگیم ئەوسا مەحسووبەن"}, {"poet": "شێخ عەبدوڵڵا کوڕی شێخ حەمەئەمین عەبابەیلێ ", "poet_description": "['ناو : شێخ عەبدوڵڵا کوڕی شێخ حەمەئەمین عەبابەیلێ ']", "book": "دیوانی جەفایی", "poem_title": "نەسیم موونیس گێسووی نیگاران", "poem_description": "", "poem_text": "نەسیمی موونیس گێسووی نیگاران! \nمەحرەمی ئەمین ئاسانەی یاران! \n\n\nبۆ بدیە ئەحواڵ جەستە و دیدە و دڵ\nدەروون دووری دۆس چێش کەردەن حاسڵ؟ ! \n\n\nجەستە موبتەلای دەرد بێ دەوان\nنە دەست حیکمەت لوقمانی لوان\n\n\nسەیل چەم ناڵەی سەخت دڵەی وێڵ\nعەیانەن جە دین نەهر دەروون لێڵ\n\n\nدووی دەروون چون تەم یاوان وە کاوان\nشۆ وە خدمەت شای وەفا فراوان\n\n\nچون یاوای وە جای بەزم نەوهاڵان\nسەیرانگەی پڕ بۆی نافەی غەزاڵان\n\n\nبناڵە وە یاد ئەی بەدبەختەوە\nزەلیلەن وە دەس حاڵ سەختەوە\n\n\nچی هامفەردەکەی ساحیب عەقڵ و فام\nهامدەرد و دڵسۆز پڕ شەرت و وەفام\n\n\nدڵ «شەهید»ی عەشق محبووبی شیرین\nمەحرەمی حەریم غەزاڵەی موشکین\n\n\nزوو مەبۆ بێدار بشۆ وە تەمکین\nتەفسیل ئەحواڵ جەفایی غەمگین\n\n\nدائم الاوقات موژەی چەم نمین\nبەیان کەر جە لاش وە سەد سۆز و شین\n\n\nئەر وەفاش چەنیم باقی ماندە بۆ\nمەیۆ وە حزوور دڵبەر چەنی تۆ\n\n\nوەش شنۆی غیرەت وەفاش مەخێزۆ\nئەسرینان وە تاو نە چەم مەڕێزۆ\n\n\nچون چەنی هامفەرد یاوای وە حزوور\nئاسانەی دڵبەر شای دیدە مەخموور\n\n\nچون جیلوەی خورشید تۆی تار سەحەر\nنە تۆی دەریچەی قەسر مونەووەر\n\n\nسەر مارۆ نە دەر منمانۆ جەمین\nمپەرسۆ ئەحواڵ خەستەی دڵ تەمین\n\n\nدەخیل بواچدێ حاڵش چ تەورەن\nوجوودش نەبیر دووری تۆ غەورەن\n\n\nئیرادەی ئامای مەئوای تۆ دارۆ\nبەڵام پاش قووەی ڕەفتار نمارۆ\n\n\nسەعات میقات دڵ لەیل و نەهار\nدەقیقەی فیراق مەکەرۆ شومار\n\n\nپەی وەسڵ ئاهووی توڕڕەی موشک بار\nزوانش چەند فەرد کەردەن وە ئەزکار: \n\n\nئای پەرێ مەرهەم مەیل شیفادەر\nپەی گەرد پاڵای دیدە ڕۆشەن کەر\n\n\nپەی بۆی موشک بیز زوڵف شیرین ڕەنگ\nدافیع پەی زوکام بینی پڕ جە ڕەنگ\n\n\nوای پەی پیاڵەی سەفا بەخش دڵ\nدەوایێ دەروون پڕ نە پێچ و چڵ\n\n\nنەسیم ئەو مەرهەم ئەو گەرد و ئەو بۆ\nباوەرە پەرێم گیانم فیدای تۆ\n\n\nبەڵ وە بێ ئەڵەم بە وەسڵش شاد بام\nدڵ نە بەند خەم دووری ئازاد بام"}, {"poet": "شێخ عەبدوڵڵا کوڕی شێخ حەمەئەمین عەبابەیلێ ", "poet_description": "['ناو : شێخ عەبدوڵڵا کوڕی شێخ حەمەئەمین عەبابەیلێ ']", "book": "دیوانی جەفایی", "poem_title": "نەسەر سەتحی بەرز کەپری خەم عەموود", "poem_description": "", "poem_text": "نەسەر سەتحی بەرز کەپری خەم عەموود\nبیساتم حەسرەت پەی وەسڵی مەقسوود\n\n\nسەر نە سەر بالین عەجز و مەلالەت\nتەن نە تۆی لیباس ڕەنج و کەسالەت\n\n\nپەتیەی سیا ڕەنگ تان و پۆ خەفەت\nکێشام بەسەردا لۆنگ قەیس سیفەت\n\n\nدیدەم شی نەخاو چەنی دیدەی بەخت\nخاوێ نموونەی مەوتم بی نەو وەخت\n\n\nبەختم جە ناکا هۆردا باڵ چەم\nتمەز دیاردا سەر دەلیل ڕەم\n\n\nپەی بێداری دڵ من نەخاو خەم\nئاما غەزاڵەی پڕ وەفاو کەرەم\n\n\nپەنجەی مۆبەت دا نە بەتیەی خەفەت\nلادا بێدار کەرد دڵەی خەم سیفەت\n\n\nگۆشی دڵ شنەفت سەدایی یا صُب! \nقم فاغتَنم جاء الیک الحُب\n\n\nقمت نظرتُ رٲیتُ حوراً\nافادت قلبی روحاً سروراً\n\n\nبەڵام ئاخ ڕەقیب نمازا تەمام! \nبنۆشم بادەی وەسڵی جەبین جام"}, {"poet": "شێخ عەبدوڵڵا کوڕی شێخ حەمەئەمین عەبابەیلێ ", "poet_description": "['ناو : شێخ عەبدوڵڵا کوڕی شێخ حەمەئەمین عەبابەیلێ ']", "book": "دیوانی جەفایی", "poem_title": "نەشئەی شنۆی بۆی نەو گوڵ چیهرەی لەیل", "poem_description": "", "poem_text": "نەشئەی شنۆی بۆی نەوگوڵ چیهرەی لەیل\nڕاسەن تۆی دەماخ دڵم کەردەن کەیل\n\n\nموستەغنی جە بۆی بێ بەقای گوڵم\nب ەڵام من چون دڵ شەیدای بوڵبوڵم\n\n\nگوڵ مەنزەرەن پەی دۆس کامڵم\nپەوکە وە بۆی گوڵ مائیلەن دڵم"}, {"poet": "شێخ عەبدوڵڵا کوڕی شێخ حەمەئەمین عەبابەیلێ ", "poet_description": "['ناو : شێخ عەبدوڵڵا کوڕی شێخ حەمەئەمین عەبابەیلێ ']", "book": "دیوانی جەفایی", "poem_title": "پیاڵەی خاڵدار پڕ سەفای ئەنوەر", "poem_description": "", "poem_text": "پیاڵەی خاڵدار پڕ سەفای ئەنوەر\nنموونەی گەردەن پڕ خاڵی دڵبەر\n\n\nپڕ بۆ جە سەهبای سافی وەش ئەسەر\nدەخیلەن ساقی پەنەم کەرەم کەر\n\n\nبەڵ نەی وەختەدا دڵەی پڕ خەتەر\nئازاد بۆ لادێ جە یەکسەر کەدەر"}, {"poet": "شێخ عەبدوڵڵا کوڕی شێخ حەمەئەمین عەبابەیلێ ", "poet_description": "['ناو : شێخ عەبدوڵڵا کوڕی شێخ حەمەئەمین عەبابەیلێ ']", "book": "دیوانی جەفایی", "poem_title": "پەروانەی شەیدای شەمع پێشانیم", "poem_description": "ئەم پارچە شیعری «شەهید»ە لەسەر زمانی «شاهیدی» وەڵامی «جەفایی» ئەداتەوە", "poem_text": "پەروانەی شەیدای شەمع پێشانیم\nقامەت خەم وە خەم ئەبرۆی کەمانیم\n\n\nسەودایی سەواد نوختەی خاڵەکەم\nهەراسان لێو لەعل ئاڵەکەم\n\n\nدڵ نە بەند تای گێسووی موشک بۆم\nعاشق وە شێوەی قەمەر بێز ڕۆم\n\n\nنامەی دەروون سۆز جەفا و دەرد ئامێز\nیاوا وە خدمەت ئاهووی زوڵف دێز\n\n\nهامفەردەکەی وێت «شەهید» دەردان\nواناوە پەرێم سەراسەر فەردان\n\n\nحاڵی بیم یەک یەک فەرموودەی خاست\nشۆر عەشق دڵ پڕ سۆز ڕاست\n\n\nئەوەڵ کە خالیق مەوجوود و مەعبوود\nئاوەرد نە عەدەم شێوەم ئەو وجوود\n\n\nوجوود دەردان چەنی وجوودت\nهەم گەردەن تا وەخت فەوت و نەبوودت\n\n\nهەنێ خەتایێ مگیر جە شێوەم\nئەر تۆ لێوەنی مەجنوونی لێوەم\n\n\n«وبعد» بەو زات ئەی شێوە کەردەن\nئارامش جە دڵ پەشێوت بەردەن\n\n\nتا عەکس شێوەم نە تۆی جام دڵ\nبێ گەرد وزەڵاڵ تۆ دارۆ مەنزڵ\n\n\nوە بێ مەیلی من مگیرۆ گەردێ\nمیاوۆش سزای بەدعەهدی دەردێ\n\n\nوەفا چەنی من وێنەی تۆ و جەفان\nجەفای تۆم جەفان سەفای تۆم سەفان\n\n\nهەرکا ئەو لوا مەر ئەوسا ئێد شۆ\nدۆعای تۆ پەی من وەفای من پەی تۆ"}, {"poet": "شێخ عەبدوڵڵا کوڕی شێخ حەمەئەمین عەبابەیلێ ", "poet_description": "['ناو : شێخ عەبدوڵڵا کوڕی شێخ حەمەئەمین عەبابەیلێ ']", "book": "دیوانی جەفایی", "poem_title": "پەروانەی وە شەوق شێوەی شەم مائیل", "poem_description": "", "poem_text": "پەروانەی وە شەوق شێوەی شەم مائیل! \nدەستی دڵ وە زەیل وەسڵی لەیل نائیل! \n\n\nکام دڵ؟ جە نوقڵ نەقڵی ئەو شیرین! \nمەشام مەستی بۆی تای توڕڕەی موشکین! \n\n\nلەب شاد وە لەززەت بۆسەی لەعلی لەب! \nدوور جە ڕەقیبان واسڵ وە مەتڵەب! \n\n\nتۆ داخڵ وە تۆی سای خەیمەی ئەمەل\nمەشغووڵی مەزەی نۆشای وەش عەسەل\n\n\nنە سەر کەف بلوور پڕ جە مەی لەبڕێز\nدەس درووسکەردەی ساقیی بەزم خێز\n\n\nبەڵام ئێمە دوور جە بەزمی ساقی\nمەئیووس سەهبای باقی وە تاقی\n\n\nسەر گێج سەفرای هیجران دڵبەر\nبێ سکەنجەبین ساف وەش ئەسەر\n\n\nچون دایەی دەوران پەروەردەم کەردەن\nشەو و ڕۆ دایم ویردم ئەی فەردەن: \n\n\nپەی تۆ زەڕڕەی جام، پی من کزەی زام\nشادی و شەوق وە تۆ، شین وە من تەمام"}, {"poet": "شێخ عەبدوڵڵا کوڕی شێخ حەمەئەمین عەبابەیلێ ", "poet_description": "['ناو : شێخ عەبدوڵڵا کوڕی شێخ حەمەئەمین عەبابەیلێ ']", "book": "دیوانی جەفایی", "poem_title": "چێشەن دڵ ئارۆ سروورێ دارۆ", "poem_description": "", "poem_text": "چێشەن دڵ ئارۆ سروورێ دارۆ\nپێشانیش شادی وەنەش مەوارۆ\n\n\nبێدارەن نەخاو خەفەت نەی سەروەخت\nبەڵێ شای بەختم ئامان نەسەر وەخت\n\n\nفەڵەک وەبێ کەید دەورێ دا پەرێم\nشاد بیم وە دیدار دڵدارەکەی وێم\n\n\nدڵ وەحەلاوەت نوقڵ نەقل یار\nتاڵی مەزاقش یەکسەر کەرد فیرار\n\n\nمەزەی مەی مەیلش دەروونم مەس کەرد\nبەو مەستیەوە موانام چەند فەرد: \n\n\nکێن تاج شاهیش ئارۆ بۆ نەسەر؟ \nکێن یاوان وەکام وەسڵ وەش سەمەر؟ \n\n\nزانووی دڵ ئازاد نە زنجیر دەرد\nنەی دەمدا کێ بۆ یاران هامفەرد؟ \n\n\nکێن جەفای زاتیش یەکسەر لووا بۆ؟ \nدڵبەر وە بارەی وەسڵ باڵای تۆ؟ \n\n\nسیوای من - ئاهووی دڵ جە مۆبەت کەیل! \nفیدات بام سەد جار ساحێب وەفاو مەیل؟"}, {"poet": "شێخ عەبدوڵڵا کوڕی شێخ حەمەئەمین عەبابەیلێ ", "poet_description": "['ناو : شێخ عەبدوڵڵا کوڕی شێخ حەمەئەمین عەبابەیلێ ']", "book": "دیوانی جەفایی", "poem_title": "ڕشتەی عەشقی دڵ سەودایی خەستە", "poem_description": "", "poem_text": "ڕشتەی عەشقی دڵ سەودایی خەستە\nوە گێسووی سیای دڵبەر پەیوەستە\n\n\nدەستی مەیلش دا نەو زوڵفی دەستە\nلەرزانەوە تای ئەو ڕشتەی بەستە\n\n\nیانێ یە ئیمای ئاماتەن دەی بەی\nبنۆشە بادەی وەسڵم پەیاپەی\n\n\nبەو موژدەی دڵ شاد لووام ئەر حوزوور\nدیم نیشتەن دڵبەر پیشانی پڕ نوور\n\n\nقیام دا وە قەد سەروان پەی خجڵ\nلادا تای نیقاب ئەو بەدر کامڵ\n\n\nڕەحمێ کەرد پەنەم قەدەح نا نەدەست\nدەورێ دا نۆشام مەی، دڵ جە خەم ڕەست"}, {"poet": "شێخ عەبدوڵڵا کوڕی شێخ حەمەئەمین عەبابەیلێ ", "poet_description": "['ناو : شێخ عەبدوڵڵا کوڕی شێخ حەمەئەمین عەبابەیلێ ']", "book": "دیوانی جەفایی", "poem_title": "ڕوو ئایینەی ساف بێ گەردی شیرین", "poem_description": "", "poem_text": "ڕوو ئایینەی ساف، بێ گەردی شیرین\nقامەت وێنەی نەی شۆخی وەش ئایین\n\n\nسەر خێڵی خاڵ خاس، نوختەی خاڵانت\nداخەن نەڕووی دڵ شای ملاڵانت\n\n\nدڵ وە مەودای سەیف ئەبرۆت زامدارەن\nجگەر وە خەدەنگ موژەت ئەوگارەن\n\n\nدەروون وە نیگای عەینت مەلوولەن\nپای دڵ حەبس بەند تای زوڵف لوولەن\n\n\nسفیدی لوءلوء دندان شیرین\nمڕەنرۆم جە عەین لوئلوء ئەسرین\n\n\nلێو یاقووت سات قووەتم بەردەن\nجیلوەی ئەو زەقەن بێ زەوقم کەردەن\n\n\nچای زەنەخدانت دڵ وست ئەو چای خەم\nدەروون جە گەردەن بێ گەردت گرت تەم\n\n\nدیای ئەو سینەی پڕ سەفا و جەلا\nسازان پەرێ من سەد هەزار بەڵا\n\n\nنازکی ئەندام لەتیفت چون گوڵ\nنازک خەیاڵی من بەردەن جە دڵ\n\n\nجەستەم وە سەردی مەیلت مەعلوولەن\nئێشم بێ شۆو خەم نە گەردەلوولەن\n\n\nوە مەودای میقراز خووی بێ وەفاییت\nڕشتەی پەیمانت چەنی جەفاییت\n\n\nتا تا، تان و پۆ پاچات تا ئەو پەڕ\nوێنەی قەیچی پاچ پەرچەم و پا پەڕ\n\n\nجە فیکرت شییەن چ عەهدێ کەردی\nیادت نەمەندەن جەو قەسەم وەردی\n\n\nتۆ و سوپای پڕ سام جەلالەکەی وێت\nتۆ و جیلوەی جەلای جەماڵەکەی وێت\n\n\nتۆ و ئەو نەی، ئەو خاڵ، ئەو سەیف، ئەو خەدەنگ\nئەو عەین و ئەو لەعل، ئەو زوڵفی وەش ڕەنگ\n\n\nئەو لوئلوء، ئەو چای زەنەخ، ئەو زەقەن\nئەو سینەی سفید، ئەو گەردەن، ئەو تەن\n\n\nهەنێ ڕەحمت بۆ وەی فەقیرەوە\nوەسەن وەس! گیان دای وە دەم تیرەوە\n\n\nعەتا کەر بادەی پڕ مەزەی وەسڵت\nڕەهام کەر تەمام جە سزای فەسڵت"}, {"poet": "شێخ عەبدوڵڵا کوڕی شێخ حەمەئەمین عەبابەیلێ ", "poet_description": "['ناو : شێخ عەبدوڵڵا کوڕی شێخ حەمەئەمین عەبابەیلێ ']", "book": "دیوانی جەفایی", "poem_title": "کوشتەی کریشمەی ڕیشەی جگەر بڕ", "poem_description": "نامە بۆ مەفتوون", "poem_text": "کوشتەی کریشمەی ڕیشەی جگەر بڕ\n«مەفتوون» غەمزەی پەردەی دەروون دڕ\n\n\nئەر درۆن ئەر ڕاس ئاما نەگۆشم\nچێوێ غەم جەم کەرد پەشێو کەرد هۆشم\n\n\nماچان خەیاڵت وەدڵ ئاوەردەن\nیانێ های هەوای ڕەفتەنت کەردەن! \n\n\nمەر تەحسیل عیلم عەشق ئەوگاران\nکەسب شەریعەت شۆر زامداران\n\n\nنەخدمەت ئوستاد دڵ عەللامەی عەشق\nنەتەدریس عیلم عەشقدا سەرمەشق\n\n\nنە بەر پەنجەرەی حوجرەی زەوق ئەساس\nموزەییەن وە نەقش عەشق و شۆر و ڕاس\n\n\nنمەگنۆ وە دەس پەشێو مەحزوون\nتۆ هەوای لووات بەردەن ئەو دەروون\n\n\nنە بورج شیرین حوجرەی مەدرەسە\nبنیشە پەی دەرس دڵ بێ وەسوەسە\n\n\nبە ویفق فەرمان شای موشکین غەزاڵ\nوەسەد سۆز دڵ وەش کەیف و وەش حاڵ\n\n\nهەر تەرز مەیل تۆن نوور چەمانم\nسەبووری دڵەی پڕ جە خەمانم\n\n\nتەعلیمت کەردەن عیلم پەر خەیاڵ\nتا وەخت ڕوتبەی ئیجازەی کەماڵ\n\n\nخەیاڵ باتڵ نە خاتر کەر فەک\nنەقشش وە پەنجەی ئیقامەت کەر حەک"}, {"poet": "شێخ عەبدوڵڵا کوڕی شێخ حەمەئەمین عەبابەیلێ ", "poet_description": "['ناو : شێخ عەبدوڵڵا کوڕی شێخ حەمەئەمین عەبابەیلێ ']", "book": "دیوانی جەفایی", "poem_title": "کێن وە سەد هەزار تەمتەراقەوە", "poem_description": "", "poem_text": "کێن وە سەد هەزار تەمتەراقەوە\nچون حۆران وەسەر شا بوراقەوە\n\n\nبەو جە لای جەمین بەرق و باقەوە\nبەو ئەبرۆی پەیوەست جفت و تاقەوە\n\n\nبەو بازووی شیرین سیمین ساقەوە\nبەو کاڵای قەشەنگ قەبای تاقەوە\n\n\nسیوای سەر دەلیل وەی ئفاقەوە\nکێن شوهرەتش بۆ وە ئافاقەوە؟ \n\n\nجەفایی وە کۆی ئیشتیاقەوە\nچون دیا دڵبەر وەی سیاقەوە\n\n\nهیچ نیەن وە تەنگ دووی عوششاقەوە\nچون فەرهاد وە ڕووی تاق واقەوە\n\n\nوەی کام پڕ ژار بێ مەزاقەوە\nسەر نیا وە کۆی ئەلفیراقەوە"}, {"poet": "شێخ عەبدوڵڵا کوڕی شێخ حەمەئەمین عەبابەیلێ ", "poet_description": "['ناو : شێخ عەبدوڵڵا کوڕی شێخ حەمەئەمین عەبابەیلێ ']", "book": "دیوانی جەفایی", "poem_title": "هامدەردان دەخیل", "poem_description": "", "poem_text": "هامدەردان دەخیل... \nهامدەردان هانام ئەو ئێوەن دەخیل\n\n\nدەرد بێ دەوای چەند کەس پەی عەلیل\nسەردان نە دەروون جەفایی زەلیل\n\n\nجە شوومی چارەی خەستەی دڵ کەلیل\nچمان ڕەنجووران ئاهووی سەر دەلیل\n\n\nئەو دڵبەر گەردەن بلووری پڕ نوور\nلەتیف ئەندامیش خەجڵەت دەر وه حوور\n\n\nنەزهەت جەننەت جەوانیش مەهجوور\nجە سەنای فیرقەی فوسەحای مەشهوور\n\n\nها ئیسە ئەووەڵ سەدای سوور دەرد\nگوڵشەن بەهەشت حۆسنش پەشێو کەرد\n\n\nجەور ڕەنجووری لەتیفش بەردەن\nنوورین بلوورش پڕ کەدەر کەردەن\n\n\nسا سرافیل سا دەخیلەن ساقی\nهەر تۆنی تەبیب دەردان وە تاقی\n\n\nبا بێ بۆی نەفحەی سانیەی ڕەحمەت\nپەرێش نەمانۆ هیچ ڕەنج و زەحمەت\n\n\nئەندامم تەمام وشک بای جەفا\nبچەشۆ پەی پەی مەزەی مەی شیفا\n\n\nبەڵ خەستەی خەمین جەفایی زەبوون\nخەلاس بۆ جە دەس دای سەراندەروون"}, {"poet": "شێخ عەبدوڵڵا کوڕی شێخ حەمەئەمین عەبابەیلێ ", "poet_description": "['ناو : شێخ عەبدوڵڵا کوڕی شێخ حەمەئەمین عەبابەیلێ ']", "book": "دیوانی جەفایی", "poem_title": "هامدەمان ئامان", "poem_description": "", "poem_text": "هامدەمان ئامان... \nهامدەمان سەر وەخت مەردەنم ئامان\n\n\nگیان شیرینم بەر ئاماش تەمان\nدەرک و هۆش و گشت حەواسم ڕمان\n\n\nیەقین سەر دەلیل سفید ئەندامان\nپەروەردەی هەردەو وەفای بێ سامان\n\n\nیانێ دڵبەر شای شیرین کەلامان\nئیرادەی سەفەر کەردەن جە لامان\n\n\nفەڵەک! دەی، دەمێن دڵ مەستی وەسڵم\nخەلاس جە ئازار زەمانەی فەسڵم\n\n\nخێڵخانەی خەمان کۆچشان کەردەن\nسەر ئێڵی شادی تەشریف ئاوەردەن\n\n\nهەوارگەی دەروون کەردەن وە مەنزڵ\nئاوەدانەن پێش فەزای سارای دڵ\n\n\nحیلە سازی کەرد پەی سزای دووریم\nساز دا ئەساسەی دەردی مەهجووریم\n\n\nوست ئەو تۆی دەروون دڵبەر هەوای سەیر\nتەرتیب دا ئەسباب ڕای سەفەر وە خەیر\n\n\nوە دانەی شانەی دڵەی ئەوگارم\nدانە دانە کەرد توڕڕەش دڵدارم\n\n\nپاچا وە قەیچی سرتیپ پەرچەم\nبی وەلانەی دڵ عاشقان سەرجەم\n\n\nوەگەرد سفتەی جەستەکەی بەد حاڵ\nمەسقەل دا سەفحەی ئایینەی جەماڵ\n\n\nوە هوون دەروون پڕ بەڵای خەمین\nچ وەش ڕەنگین کەرد دەس و پای شیرین\n\n\nعەکس ئەو نامووس حەنایی بەردەن\nوە دینش دڵان چەند پەشێو کەردەن\n\n\nسورمەی توور دڵ سوفتەی سای جەماڵ\nچون نە عەینەینش کێشا وە کەماڵ\n\n\nخجڵ کەرد دیدەی سپی تەتاران\nبێزیا نەرگس ئەووەڵ وەهاران\n\n\nتا نەفەوق سەر کڵاوچەی زەڕ بێز\nپێچا نەدەورش شەدەی سورمە ڕێز\n\n\nپۆشا وەباڵاش کاڵای فەرەنگ کار\nخەفەت دا وە دڵ نازاران هەزار\n\n\nوێش ڕازانەوە وە خشڵ شیرین\nحەسرەت دا وە جەرگ جەوانان چین\n\n\nشیرین سا سروور بێ حەد نەدەروون\nمایل بی وە لای ڕیکاب گوڵ گوون\n\n\nوەسەد نازەوە شیرین تەدارەک\nتەزیین دا وە زین ڕیکاو موارەک\n\n\nبەو نیازەوە شای جیلوەداران\nبێباک جە وەی ڕۆی گرۆی ئەوگاران\n\n\nڕاهی بی وەلای مەئوای پڕ سەفا\nئاستش وە جا ئاد خەستەی پڕ جەفا\n\n\nدڵە دەی ئەوشۆن شۆخ جیلوەگەر\nهیچ مەبەر جیا جە ئەوج سەفەر\n\n\nئازیزم ئامان! ڕەحمەکەت جە کۆن؟ \nوێت مزانی دڵ زەدەی تیری تۆن\n\n\nڕجام هەن جە لای ئاهووی وەش ڕەفتار\nنەی سەفەر چون ماڵ دڵ نەدۆ ئازار\n\n\nبەڵ سا ئەر فەڵەک ساکین بی جە قین\nبەرشی جە سینەش گرد حەسوودی و کین\n\n\nپەرێ دووبارەی وەسڵم نەردێ شەند\nڕیشەکەی درەخت خەمم جە بێخ کەند\n\n\nسینە ساف ئینساف دادا وە فرسەت\nپەی تەسکینی دڵ من کەردت عەودەت\n\n\nنەڕای سەفەردا وە جا نەمانۆ\nبتاوۆ عەودەت کەرۆ چەنی تۆ"}, {"poet": "شێخ عەبدوڵڵا کوڕی شێخ حەمەئەمین عەبابەیلێ ", "poet_description": "['ناو : شێخ عەبدوڵڵا کوڕی شێخ حەمەئەمین عەبابەیلێ ']", "book": "دیوانی جەفایی", "poem_title": "هامسەران دەردێ", "poem_description": "", "poem_text": "هامسەران دەردێ... \nهامسەران سەردان نە دڵدا دەردێ\n\n\nچ دەردێ؟ دەردێ عەجەب پڕ گەردێ\nنەگرتەن دڵ هیچ هەناسە سەردێ\n\n\nپەنجەی پای شادیم شکستەن بەردێ\nچ بەرد؟ بەرد عەشق سای گەردەن زەردێ\n\n\nموبتەلام وە تیر وە ناز پەروەردێ\nچ تیرێ؟ غەمزەی جەمین چون وەردێ\n\n\nجەیحوونی دەروون پەنەش مەوج وەردێ\nهەزارانێ پەیش ئەرواح سپەردێ\n\n\nچەند بەو نێشەوە هەرداوهەرد کەردێ\nیەک چون من زامان وە تۆی خاک بەردێ"}, {"poet": "شێخ عەبدوڵڵا کوڕی شێخ حەمەئەمین عەبابەیلێ ", "poet_description": "['ناو : شێخ عەبدوڵڵا کوڕی شێخ حەمەئەمین عەبابەیلێ ']", "book": "دیوانی جەفایی", "poem_title": "های دڵە دیسان ڕووت دا وەهەمدا", "poem_description": "", "poem_text": "های دڵە دیسان ڕووت دا وەهەمدا\nچێشەن مەوینوون های نە ماتەمدا\n\n\nپەشێویت شاهید دەردی بێ دەوان\nشێوەت شێویان، شادیت گشت لوان\n\n\nمەر ستارەی بەخت تاڵەت بەعیدەن\n---- دەم جە بەزم عیدن\n\n\nیاران گرد سەرشار بەزم هامسەران\nمەست بادەی وەسڵ گرۆی دڵبەران\n\n\nگیان ئامادە پەی فیدایی دڵبەر\nسیوای جەفایی زەدەی زام خەتەر\n\n\nیەکێ شیرین کام نوقڵ ڕاز لەیل\nیەکێ گۆش وەساز وەش ئاواز کەیل\n\n\nیەک، شەو بۆی شەوبۆی گێسوو مەس کەردەن\nیەک، دین دیدەی دەڵبەر هۆش بەردە\n\n\nیەک مەرام تام دڵ پڕ جە شادی\nیەک مەشغووڵ کەیف گەردەن ئازادی\n\n\nیەکێ هامجەلیس دایم چەنی دۆس\nیەکێ مەکەرۆ شەو و ڕۆ پابۆس\n\n\nبەڵام من مەحرووم بەزمی یارانم\nتەشنەکەی کۆگەرد سەر کۆسارانم\n\n\nدایم تەڵخ کام زار هیجرانم\nهایم و بێهۆش مات و حەیرانم\n\n\nبۆی توڕڕەی موشکین دوور جە مەشامم\nنەداروون خەبەر جە سوبح و شامم\n\n\nدەروون پڕ جە خەم دڵ جە مەرام دوور\nمەهجوور خدمەت شای دیدە مەخموور\n\n\nدیدە نابینا، پا وشکی مەینەت\nجەستەی خەستەی هیجر یار پڕ بەینەت\n\n\nسا هەنی چەنی یاوون وە مەحزەر\nوێم کەروون وە فیدای شای جەبین ئەنوەر"}, {"poet": "شێخ عەبدوڵڵا کوڕی شێخ حەمەئەمین عەبابەیلێ ", "poet_description": "['ناو : شێخ عەبدوڵڵا کوڕی شێخ حەمەئەمین عەبابەیلێ ']", "book": "دیوانی جەفایی", "poem_title": "های شۆڵەی خورشید ڕووی شای شازادان", "poem_description": "", "poem_text": "های شۆڵەی خورشید ڕووی شای شازادان\nوست ئەو سارای سەهو دانا چون نادان\n\n\nچۆن پەشێو نەبان وە شێوەی شیرین، \nفەرهادانی عیشق بێستوون نشین؟"}, {"poet": "شێخ عەبدوڵڵا کوڕی شێخ حەمەئەمین عەبابەیلێ ", "poet_description": "['ناو : شێخ عەبدوڵڵا کوڕی شێخ حەمەئەمین عەبابەیلێ ']", "book": "دیوانی جەفایی", "poem_title": "های فەڵەک دیسان چەرخێ وەردەوە", "poem_description": "", "poem_text": "های فەڵەک دیسان چەرخێ وەردەوە\nتەن وە تۆی یانەی مەینەت بەردەوە\n\n\nبادی موخالیف بەخت ئاوەردەوە\nکەشتی دڵ نە بەحر غەم گوم کەردەوە\n\n\nپەی چێش چەندێ بی چەنی نیگار بیم\nدەروون شاد ئازاد دڵ بێ ئازار بیم\n\n\nسوبحم هام سوحبەت سبووحی دڵبەر\nشام مەشام وە بۆی موشکین موعەتتەر\n\n\nبێ خەبەر جە فەسڵ فەسڵ جەیران بیم\nجە تەسکین قین فەڵەک حەیران بیم\n\n\nنەزانام کارش گرد حیلە سازین\nحاڵاتش سەرجەم فیکر بەدوازین\n\n\nکەیف وەسڵم کەید فەڵەک بەرد جە زەین\nجە ناکا فیراق ئەبەد وست ئەو بەین\n\n\nسا فەڵەک هەنی چەنیت چێش واچوون؟ \nدۆعای من دایم کەرۆت سەرنگوون!"}, {"poet": "شێخ عەبدوڵڵا کوڕی شێخ حەمەئەمین عەبابەیلێ ", "poet_description": "['ناو : شێخ عەبدوڵڵا کوڕی شێخ حەمەئەمین عەبابەیلێ ']", "book": "دیوانی جەفایی", "poem_title": "های هەدیەی ڕێحان چەنی گوڵ دەستە", "poem_description": "", "poem_text": "های هەدیەی ڕێحان چەنی گوڵ دەستە\nوە ڕشتەی مەحکەم مەحەببەت بەستە\n\n\nها تێشدا شەبیه لێو و زوڵف و خاڵ\nکیاستم ئەو خدمەت شای موشکین غەزاڵ\n\n\nپەی سیدق ڕەغبەت داوای موشتەری\nنە بازاڕ حوسن جیلوەی دڵبەری\n\n\nکڵافە کافین پەرێ خڕیدار\nشەرت ئێدەن تەقسیر نەبۆ پەی دڵدار"}, {"poet": "شێخ عەبدوڵڵا کوڕی شێخ حەمەئەمین عەبابەیلێ ", "poet_description": "['ناو : شێخ عەبدوڵڵا کوڕی شێخ حەمەئەمین عەبابەیلێ ']", "book": "دیوانی جەفایی", "poem_title": "هەر کەس مەزەی دەرد عەشقش چەشتە بۆ", "poem_description": "", "poem_text": "هەر کەس مەزەی دەرد عەشقش چەشتە بۆ\nدیدەی دڵ وە هوون جگەر ڕەشتە بۆ\n\n\nچەنی متاوۆ جەفای حەبیبان\nشکایەت کەرۆ جە لای ڕەقیبان\n\n\nیە بەستەی بوهتان وێشەن نە دڵدا\nدەک ڕەقیب دڵت دەن وە سەر چڵدا! \n\n\nواسڵ بی وە قەعر ناڵەکەی جەحیم! \nنەدیەنت کەلام حەزرەتی حەکیم؟ \n\n\nفەرماوان: هذا بهتانٌ عَظیم\nخاست کەرد ڕەقیب پاسەت کەرد چەنیم\n\n\nتەئسیر دۆعای گرۆی مەڵاڵان\nکزەی هەناسەی سوب جە حەق لاڵان\n\n\nمایەی زیندەگیت بەرۆ وە تاڵان! \nپەرێ نەجاتی جەرگەی بەد حاڵان"}, {"poet": "شێخ عەبدوڵڵا کوڕی شێخ حەمەئەمین عەبابەیلێ ", "poet_description": "['ناو : شێخ عەبدوڵڵا کوڕی شێخ حەمەئەمین عەبابەیلێ ']", "book": "دیوانی جەفایی", "poem_title": "یا زات دانای هووەیدا و پەنهان", "poem_description": "", "poem_text": "یا زات دانای هووەیدا و پەنهان\nڕەحمەت و غەزەب تۆ بێ ئینتیهان\n\n\nئەمنییەت جە ئێد مایەی عەزابەن\nمەئیووسی جە ئێد مایەی عیقابەن\n\n\nدڵ نە تۆی زیندان تاریک عیسیان\nمەحبووسەن وە دەس نەفس پڕ توغیان\n\n\nگەردەن ڕەجا و خەوفش زەعیفەن\nشەو و ڕۆ نە فیکر ئەی دنیای جیفەن\n\n\nعومرم وە ئاخر یاوا و هیچ حاسڵ\nنەکەردم ئیسە مەندەنم ماتڵ\n\n\nبۆ وە حۆسن فەزڵ وە بێ موقابیل\nڕەحمێ کەر وە حاڵ فەقیر سائیل\n\n\nبادەی حوبب وێت پەرێم کەر نازڵ\nبەڵ جە دەس نەفس سەر کێش غافڵ\n\n\nنەجاتم بدۆ دڵم بۆ مائیل\nوە زیکر یادت چێش نەبۆ زائیل\n\n\nڕەجا و خەوف دڵ قووە بسانۆ\nلا تَأمَنوا و لا تَأیَسوا وانۆ\n\n\nفیکری دنیای دوون تێشدا نەمانۆ\nسیوای زیکر زات تۆ هیچ نەزانۆ\n\n\nبەڵ ئاخر نەفەس چون دێو لەعین\nپەی سەلب ئیمان ئاما نە کەمین\n\n\nدڵەی وە بادەی لوتف تۆ سەرمەس\nوە بازووی تەوحید پاک فریاد ڕەس\n\n\nبنچینەی حیلەش بدۆ وە هەم دا\nڕای مەکر و کەیدش نەبۆ نەو دەمدا\n\n\nنە شەڕ فیتنەش خەلاس بام مەهجوور\nئیمان سەلامەت یاوون وە حوزوور"}, {"poet": "شێخ عەبدوڵڵا کوڕی شێخ حەمەئەمین عەبابەیلێ ", "poet_description": "['ناو : شێخ عەبدوڵڵا کوڕی شێخ حەمەئەمین عەبابەیلێ ']", "book": "دیوانی جەفایی", "poem_title": "یانەی دڵ وە عەشق حەبیبان ئاوا", "poem_description": "", "poem_text": "یانەی دڵ وە عەشق حەبیبان ئاوا\nدیوان سوڵتان مەوەددەت ماوا\n\n\nشنەفتم کەوکەب بەختت تولووع کەرد\nزوڵمەت تەریق فیراقت لابەرد\n\n\nنەی دەمدا وەش کەیف ڕای لوای ڕۆشەن\nواسڵ بیت وە تۆی موزەییەن گوڵشەن\n\n\nیانێ وە بۆی گوڵ مەحبووب دڵبەر\nتۆی مەشامت کەرد تەمام موعەتتەر\n\n\nداخۆ نە خدمەت ئاهووی خەتایی\nنەبەردەنت نام شێخی جەفایی؟ \n\n\nنام نامم وە تاڵ تاڵی پەروەردەن\nوە لەفزی شیرین ئەودا نەویردەن\n\n\nیا وادەی نۆشا و بەخشای پیاڵە\nهیچ کەردتان یاد من، تۆ و غەزاڵە؟ \n\n\nنە، نە ئاد جە بەخت بەدم بەعیدەن\nدوور نە کامی دڵ ئەو بەر گوزیدەن"}, {"poet": "شێخ عەبدوڵڵا کوڕی شێخ حەمەئەمین عەبابەیلێ ", "poet_description": "['ناو : شێخ عەبدوڵڵا کوڕی شێخ حەمەئەمین عەبابەیلێ ']", "book": "دیوانی جەفایی", "poem_title": "یەند ها نە سەردا ئارەزووی خەدەنگ", "poem_description": "", "poem_text": "یەند ها نە سەردا ئارەزووی خەدەنگ\nنەزدیکەن لوای تۆی ئەلحەد تەنگ\n\n\nفیدات بام سا دەی غەزاڵەی دڵبەر\nهەوادەر پەرێم تیر پڕ ئەسەر\n\n\nچەنی تەئسیری سەر وە فەنا بەر\nبەڵ بەو زامەوە بشوون وە مەحشەر"}, {"poet": "شێخ عەبدوڵڵا کوڕی شێخ حەمەئەمین عەبابەیلێ ", "poet_description": "['ناو : شێخ عەبدوڵڵا کوڕی شێخ حەمەئەمین عەبابەیلێ ']", "book": "دیوانی جەفایی", "poem_title": "دەشتێ کە دڵبەر پێشدا کەرۆ گەشت", "poem_description": "", "poem_text": "دەشتێ کە دڵبەر پێشدا کەرۆ گەشت\nچێشەن تەفاوەت ئەو دەشتە و بەهەشت؟"}]